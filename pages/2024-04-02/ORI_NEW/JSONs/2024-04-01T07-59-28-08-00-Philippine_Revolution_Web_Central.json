{"published time": "2024-04-01T07:59:28+08:00", "images": [" https://philippinerevolution.nu/wp-content/uploads/2023/08/ang-bayan-e1690870538671.jpg "], "content": "<div class=\"article__image article__image--landscape\">\n <img src=\" https://philippinerevolution.nu/wp-content/uploads/2023/08/ang-bayan-e1690870538671.jpg \" srcset=\" https://philippinerevolution.nu/wp-content/uploads/2023/08/ang-bayan-e1690870538671.jpg \"/>\n</div>\n<div class=\"article__content\">\n <p>\n  Ang pahayagang\n  <strong>\n   Ang Bayan\n  </strong>\n  ang upisyal na pahayagan ng Partido Komunista ng Pilipinas. Ang AB ay inililimbag ng Komite Sentral ng PKP kada dalawang linggo at lumalabas sa ika-7 at ika-21 ng bawat buwan. Inilalathala ang AB sa orihinal na edisyong Pilipino at may mga salin na edisyon sa English, Bisaya, Hiligaynon, Waray, at Ilocano.\n </p>\n <p>\n  Sa harap ng mabilis na nagbabagong sitwasyong pampulitika at pang-ekonomya sa Pilipinas, gayundin sa buong mundo, naglalabas ang pahayagang Ang Bayan ng arawan na mga balita at pagsusuri sa mga susing usapin na kinakaharap ng proletaryo at sambayanang Pilipino, gayundin ng aping mamamayan sa iba\u2019t ibang sulok ng mundo. Makikita dito ang pinakahuling mga balita at artikulo ng\n  <strong>\n   Ang Bayan Ngayon.\n  </strong>\n </p>\n <p>\n </p>\n <h3 style=\"text-align: center;\">\n  2024\n </h3>\n <p style=\"text-align: center;\">\n  <a href=\"https://philippinerevolution.nu/wp-content/uploads/2024/02/Ang-Bayan-Ngayon-Compilation-January-1-31-2024.pdf\">\n   January 2024\n  </a>\n  <a href=\"https://philippinerevolution.nu/wp-content/uploads/2024/03/Ang-Bayan-Ngayon-Compilation-February-2024.pdf\">\n   February 2024\n  </a>\n  <a href=\"https://philippinerevolution.nu/wp-content/uploads/2024/04/Ang-Bayan-Ngayon-Compilation-March-2024.pdf\">\n   March 2024\n  </a>\n </p>\n <h3 style=\"text-align: center;\">\n  ___\n </h3>\n <h3 style=\"text-align: center;\">\n  2023\n </h3>\n <p style=\"text-align: center;\">\n  <a href=\"https://philippinerevolution.nu/wp-content/uploads/2023/08/Ang-Bayan-Ngayon-Compilation-January-2023.pdf\">\n   January 2023\n  </a>\n  <a href=\"https://philippinerevolution.nu/wp-content/uploads/2023/08/Ang-Bayan-Ngayon-Compilation-February-2023.pdf\">\n   February 2023\n  </a>\n  <a href=\"https://philippinerevolution.nu/wp-content/uploads/2023/08/Ang-Bayan-Ngayon-Compilation-March-2023.pdf\">\n   March 2023\n  </a>\n  <a href=\"https://philippinerevolution.nu/wp-content/uploads/2023/08/Ang-Bayan-Ngayon-Compilation-April-2023.pdf\">\n   April 2023\n  </a>\n  <a href=\"https://philippinerevolution.nu/wp-content/uploads/2023/08/Ang-Bayan-Ngayon-Compilation-May-2023.pdf\">\n   May 2023\n  </a>\n  <a href=\"https://philippinerevolution.nu/wp-content/uploads/2023/08/Ang-Bayan-Ngayon-Compilation-June-2023.pdf\">\n   June 2023\n  </a>\n  <a href=\"https://philippinerevolution.nu/wp-content/uploads/2023/08/Ang-Bayan-Ngayon-Compilation-July-2023.pdf\">\n   July 2023\n  </a>\n  <a href=\"https://philippinerevolution.nu/wp-content/uploads/2023/09/Ang-Bayan-Ngayon-Compilation-August-2023.pdf\">\n   August 2023\n  </a>\n  <a href=\"https://philippinerevolution.nu/wp-content/uploads/2023/10/Ang-Bayan-Ngayon-Compilation-September-2023.pdf\">\n   September 2023\n  </a>\n  <a href=\"https://philippinerevolution.nu/wp-content/uploads/2023/11/Ang-Bayan-Ngayon-Compilation-October-2023.pdf\">\n   October 2023\n  </a>\n  <a href=\"https://philippinerevolution.nu/wp-content/uploads/2023/12/Ang-Bayan-Ngayon-Compilation-November-2023.pdf\">\n   November 2023\n  </a>\n  <a href=\"https://philippinerevolution.nu/wp-content/uploads/2024/01/Ang-Bayan-Ngayon-Compilation-December-2023.pdf\">\n   December 2023\n  </a>\n </p>\n <p style=\"text-align: center;\">\n </p>\n</div>", "zip_content": null, "zip_links": [], "source": "https://philippinerevolution.nu/2024/03/31/ang-bayan-ngayon-compilation/", "pdf_content": "Ang Bayan Ngayon\nCompilation \nAng Bayan\nJanuary 2024\nAng pahayagang Ang Bayan ang upisyal na pahayagan ng \nPartido Komunista ng Pilipinas. Ang AB ay inililimbag ng \nKomite Sentral ng PKP kada dalawang linggo at lumalabas \nsa ika-7 at ika-21 ng bawat buwan. Inilalathala ang AB sa \norihinal na edisyong Pilipino at may mga salin na edisyon sa \nEnglish, Bisaya, Hiligaynon, Waray, at Ilocano. \nSa harap ng mabilis na nagbabagong sitwasyong \npampulitika at pang-ekonomya sa Pilipinas, gayundin sa \nbuong mundo, naglalabas ang pahayagang Ang Bayan ng \narawan na mga balita at pagsusuri sa mga susing usapin na \nkinakaharap ng proletaryo at sambayanang Pilipino, \ngayundin ng aping mamamayan sa iba\u2019t ibang sulok ng \nmundo. Makikita dito ang pinakahuling mga balita at \nartikulo ng Ang Bayan Ngayon .\n- 1 -\n\n\nTable of Contents\nInternasyunal na mga partido at organisasyon, \nnagpaabot ng pagbati sa ika-55 anibersaryo ng \nPKP..................................................................... 8\nPagpapanibagong-lakas ng BHB, atas ng Komite\nSentral.............................................................. 11\n200 pamilya, pinalalayas ng Authority of the \nFreeport Area of Bataan ................................... 13\nTuluy-tuloy na protesta kontra masaker sa \nkabuhayan ng tsuper at opereytor, ikakasa .....16\nDaan-daang kabataan ng Southern Tagalog, \nipinagdiwang ang ika-55 anibersaryo ng PKP .18\nHindi lumiliit, bagkus ay lumaki, ang bilang ng \nnaghihirap sa Pilipinas ..................................... 20\nIka-3 anibersaryo ng Tumandok masaker, \nginunita............................................................ 22\nPaglakas ng National Democratic Front sa \nrehiyong Ilocos, tagumpay ng PKP ..................24\nIilang bagong klasrum ng DepEd, kinastigo ng \nmga guro.......................................................... 25\nMga mersenaryong imbwelto sa pagmasaker sa \nSagay 9, pinarusahan ng BHB-Northern Negros\n.......................................................................... 27\nPagtatanggal ng programang SHS sa mga SUC \nat LUC, binatikos .............................................. 28\nBigas, pinakabilis tumaas ang presyo noong \nDisyembre........................................................ 30\n- 2 -\n\n\nUnyon ng manggagawa sa PhilFoods, papasok \nna sa negosasyon para sa CBA ......................... 31\nMga kaso laban sa mga organisador ng KMU, \nibinasura ng korte ............................................ 32\nPagpapalaya sa migranteng Pilipino na si Mary \nJane Veloso, muling iginiit ............................... 33\n6-buwang sanggol, pinaslang ng mga pwersa ng\nestado sa India ................................................. 35\nCharter change, muling pinabubwelo ng \npangkating Marcos ........................................... 37\nImbestigasyon ng ICC kay Duterte, maaring \ntapos na............................................................ 39\nOplan sabit, inilunsad sa Antipolo para sa \nanibersaryo ng Partido ..................................... 40\nPagbaba ng tantos ng implasyon, walang epekto\nsa mahihirap..................................................... 42\nKampanya para sa charter change, mariing \nkinundena ng mga grupong pambansa-\ndemokratiko..................................................... 43\nDagdag-singil ng PhilHealth, pinababasura ng \nmga OFW.......................................................... 45\nMga estudyante at guro sa India, nagprotesta \nlaban sa kontra-insurhensyang operasyon \nSAMADHAN-Prahar ......................................... 46\nYunit ng 96th IB, binulabog ng BHB-Masbate .48\n- 3 -\n\n\nKaanak ng bilanggong pulitikal sa Quezon, \numapela sa korte .............................................. 50\nMagsasaka sa Negros Occidental, nakaligtas sa \npamamaril ng 62nd IB ...................................... 52\nMga magsasaka ng Lupang Ramos sa Cavite, \nsinisindak ng militar ......................................... 54\nPaglabag sa internasyunal na makataong batas \nng AFP sa kampanyang aerial bombing, \nbinatikos........................................................... 55\nAerial strikes ng US at UK sa Yemen, kinundena\nng ILPS-US....................................................... 58\nBHB-Sorsogon, naglinaw sa serye ng mga \nengkwentro noong Enero 14 ............................ 60\nMga biktima ng pamamaril ng 2nd IB, \nkinasuhan at ikinulong ..................................... 61\nMga manggagawang Pilipino na nawalan ng \ntrabaho sa New Zealand, naggiit ng \nkarampatang tulong ......................................... 62\nPagtatambak ng armas at matagalang \npresensya ng militar ng Canada at UK sa \nPilipinas, tusong inilulusot ............................... 64\nPapel ng ADB sa huwad na modernisasyon ng \ntransportasyon, binatikos ................................. 65\nPiston: Walang kinalaman sa \u201cclimate \ncommitment\u201d ng bansa ang pwersahang \nkonsolidasyon ng prangkisa ng mga dyip ........68\n- 4 -\n\n\n2 magsasaka, pinaslang ng 62nd IB sa modus na\npekeng engkwentro .......................................... 71\nMga grupong relihiyoso at kabataan, muling \nnagrali kontra pagmimina sa Eastern Samar . .73\nPamilya ng martir, binantaan at hinaras ng AFP\n.......................................................................... 75\nPinunong obispo ng CBCP, nagsagawa ng misa \npara sa mga bilanggong pulitikal sa Taguig City\n.......................................................................... 76\n3 magsasaka sa Himamaylan City, dinakip at \nikinulong ng 94th IB ......................................... 79\nLider-magsasaka sa Cebu, inaresto .................80\nPinakamatandang bilanggong pulitikal, hindi \nisinali ng rehimen sa mga pinalaya noong \nkapaskuhan...................................................... 81\nIka-37 anibersaryo ng Mendiola Massacre, \nginunita ng mga grupong magsasaka ..............83\nRali kontra chacha, inilunsad ng mga grupong \npambansa-demokratiko .................................... 86\nSeparation pay, giit ng mga manggagawa ng \nChun Chiang Enterprises sa Bataan ................88\nEstilong \u201cTokhang\u201d na profiling sa La Union, \nkinundena......................................................... 89\nGrupo sa karapatang-tao, nanawagan sa \nrehimeng Marcos na itigil ang panloloko sa mga\nrapporteur ng UN ............................................. 91\n- 5 -\n\n\nNakatakdang porum ng US Air Force sa UP \nDiliman, ipinaaatras ......................................... 92\nPagmimina at pagkalbo sa gubat ang sanhi ng \npagbaha at mga landslide sa Davao at Caraga 94\nPlanong pagpapalayas sa mga residente sa \nisang barangay sa Bataan, nilalabanan ............96\nDedlayn sa sapilitang konsolidasyon ng PUV, \nmuling napaatras .............................................. 98\nIkinulong na mamamahayag na sinampahan ng \nkaso kaugnay sa \u201cterorismo,\u201d muling iginiit na \npalayain.......................................................... 100\nIligal na pagkukwari sa Zambales, inirereklamo\n........................................................................ 102\nPaggunita sa anibersaryo ng Partido, inilunsad \nsa Rizal........................................................... 103\nReporma sa pensyon ng mga sundalo at pulis, \ntuluyan nang binitawan ng rehimeng Marcos\n........................................................................ 105\nGrupo sa karapatang-tao, nababahala sa \nmungkahing pagbabalik sa barangay \nintelligence network ....................................... 107\nMga manggagawa ng CNN Philippines, dapat \nprotektahan sa harap ng posibleng pagsasara\n........................................................................ 109\nPagdinig ng petisyon kontra \u201cteroristang\u201d \ndesignasyon, sinuspinde ng korte sa Baguio City\n........................................................................ 111\n- 6 -\n\n\nPaglulustay ni Marcos para sa raling \u201cBagong \nPilipinas,\u201d binatikos ........................................ 113\nRali kontra chacha, inilunsad ng mga \nmagsasaka sa Bacolod City ............................ 114\nTatlong Adivasi, pinaslang ng estado ng India sa\npekeng engkwentro ........................................ 116\n80 manggagawa, tatanggalin sa pagbebenta ng \nSkyCable sa PLDT .......................................... 118\nMamamahayag na bilanggong pulitikal sa \nTacloban City, binisita ng UN Special \nRapporteur..................................................... 120\nMamamahayag na bilanggong pulitikal sa \nTacloban City, binista ng UN Special \nRapporteur..................................................... 122\nUnyon ng manggagawa sa Nexperia, \nmakikipagnegosasyon para sa CBA ...............124\n35 berdugong pulis ng India, napaslang sa pag-\natake ng PLGA ................................................ 126\nMga grupong pambansa-demokratiko, magrarali\nsa embahada ng US sa anibersaryo ng gerang \nPilipino-Amerikano ......................................... 128\nNagpapatuloy na pag-block ng rehimeng \nMarcos sa mga progresibong website, binatikos\n........................................................................ 129\nGiriang Marcos-Duterte, kinamuhian ng \nsambayanan.................................................... 131\n- 7 -\n\n\nKita ng US sa mga imperyalistang gera at \nagresyon, lomobo nang 16% noong 2023 ......135\nPresyo ng langis, apat na beses nang tumaas sa \n2024................................................................ 137\n5-araw na piket sa Maynila, inilulunsad ng mga \nempleyadong tinanggal sa BACIWA ...............137\nPagpapapirma para sa chacha, sinuspinde sa \ngitna ng mga anomalya .................................. 139\nPagsisimula ng klase sa UP Manila at UP \nVisayas, sinalubong ng protesta .....................142\nRekomendasyon ng DoJ na kasuhan ang 2 \ndinukot na aktibista, kinundena .....................143\nTanggalan sa sektor ng teknolohiya, \nnagpapatuloy sa gitna ng pagsirit ng tubo ng \nmga kumpanya ............................................... 145\n\u20b12 trilyon para sa \u201cmodernisasyon\u201d ng AFP, \ninaprubahan ni Marcos Jr ............................... 147\nInternasyunal na mga partido at \norganisasyon, nagpaabot ng pagbati \nsa ika-55 anibersaryo ng PKP\nEnero 1, 2024\nIpinabot ng iba\u2019t ibang kaibigang partido at \norganisasyon mula sa ibang bansa ang kanilang \npagbati at pagpupugay sa Partido Komunista ng \nPilipinas (PKP) sa pagdiriwang ng ika-55 \nanibersaryo nito noong Disyembre 26, 2023. \nNaglabas ng pahayag ng pakikiisa ang mga \n- 8 -\n\n\norganisasyong mula sa India, Turkey, United \nStates, at Ireland.\nSa bidyo-pahayag ng Komite Sentral ng \nCommunist Party of India (Maoist), pinagpugayan \nnito ang PKP sa higit limang dekadang pamumuno\nsa pambansa-demokratikong pakikibaka ng \nmamamayang Pilipino.\n\u201cSimula higit limang dekada na ang nakararaan, \nsumusulong ang pambansa-demokratikong \npakikibaka ng Pilipinas sa gabay ng Komite \nSentral ng PKP sa harap ng hindi mabilang na \nmga pagsubok at pangingibabaw sa mga kamalian\nat kahinaan at mga liko\u2019t ikot,\u201d ayon sa CPI \n(Maoist).\nPinarangalan nila ang mga namartir na lider ng \nPartido kabilang si Kasamang Jose Maria Sison, \ntagapangulong tagapagtatag ng Komite Sentral ng\nPKP, na pumanaw noong Disyembre 16, 2022. \nPinagpugayan nila ang dakilang mga ambag ng \nmga lider ng Partido sa pagtatagumpay ng \nrebolusyong Pilipino at pagsulong ng \npandaigdigang kilusang proletaryo.\nIpinahayag naman ng Anti-Imperialist Action \nIreland (AIAI) ang paghanga nito sa PKP sa \npamumuno sa anti-imperyalistang pakikibaka ng \nsambayanang Pilipino. \u201cSa makasaysayang \nokasyon na ito, kaming mga Irish Republican ay \nsumasaludo sa PKP sa makasaysayang tatag, \nkapasyahan at inisyatiba nito,\u201d ayon pa sa grupo.\nKinilala rin ng AIA-Ireland ang \u201cmatapang na \nbagong hakbang\u201d ng Partido tungo sa hinaharap \n- 9 -\n\n\nsa paglulunsad ng kilusang pagwawasto. Anang \ngrupo, \u201cmagbubunga ito ng bagong henerasyon ng\nmga magbabandila ng rebolusyon at \nrebolusyonaryo mula sa hanay ng sambayanang \nPilipino.\u201d Dagdag pa nila, buo ang kanilang tiwala \nsa Partido at maipagmamalaking nasasaksikhan \nnila ang isang panibagong mahalagang yugto sa \nrebolusyong Pilipino.\nSamantala, hinikayat naman ng Socialist Unity \nParty (SUP) ng US ang mga Amerikano na pag-\naralan at suportahan ang kilusang rebolusyonaryo \nsa Pilipinas. \u201cAlam namin maraming matututunan \nsa rebolusyonaryong kasasayan nito at sa \npaglalapat nito ng Marxismo sa partikular na \nkundisyon [ng Pilipinas],\u201d ayon sa SUP.\nSa minimum, dapat umanong unawain ng mga \nanti-imperyalista sa US ang ginagampanan ng \ngubyerno ng US sa pagsasamantala sa \nmamamayang Pilipino at yaman ng Pilipinas. \n\u201cNananawagan kami sa mga anti-imperyalista sa \nUS na tunay na pag-aralan ang Pilipinas at \nrebolusyon nito para lumikha ng positibong \nugnayan sa mga pambansa-demokratikong \norganisasyon tungo sa isang nagkakaisang prente \nlaban sa imperyalismo,\u201d ayon pa sa SUP.\nNagpahayag din ng pakikiisa at pagbati ang \nCommunist Party of Turkey-Marxist Leninist (TKP-\nML) at Friends of the Filipino People in Struggle \n(FFPS) sa Partido.\nSa pahayag ng Komite Sentral sa ika-55 \nanibersaryo ng Partido, ipinanawagan nito ang \npagpapalakas sa internasyunal na \n- 10 -\n\n\nrebolusyonaryong gawain. Kabilang sa \nmahahalagang mga tungkuling inilatag nito ang \npagkawing ng rebolusyong Pilipino sa \npandaigdigang kilusang anti-imperyalista at sa \nproletaryong rebolusyon sa buong mundo.\nGayundin, ipinanawagan nito ang pagtataas ng \nantas ng kampanya para kabigin ang suportang \ninternasyunal para sa rebolusyonaryong kilusan sa\nPilipinas, habang nagbibigay ng lahat ng anyo ng \nsuporta sa mga maka-uring pakikibaka ng mga \nmanggagawa, at pakikibakang demokratiko at \nanti-imperyalista sa iba\u2019t ibang panig ng mundo.\n\u201cDapat patuloy na palakasin ang relasyon ng \npakikipagkapatiran sa mga partido at \norganisasyong Marxista-Leninista-Maoista, \npalakasin ang diyalogo at tulungang komunista,\u201d \npahayag pa ng Komite Sentral. Dapat din \numanong isagawa ang aktibong pakikipagtunggali\nsa ideolohiya upang ilantad at iwaksi ang \nmodernong rebisyunismo, Trotskyismo, \nGonzaloismo at iba pang rebisyunistang agos na \nbumabaluktot sa Marxismo, Leninismo at \nMaoismo.\nPagpapanibagong-lakas ng BHB, atas \nng Komite Sentral\nEnero 1, 2024\nInatas ng Komite Sentral (KS) ng Partido \nKomunista ng Pilipinas (PKP) sa Bagong Hukbong \nBayan (BHB) ang pagpapanibagong-lakas sa harap\nng tinukoy nitong mga kabiguan, kamalian at mga \nkakulangan sa nagdaang ilang taon sa \n- 11 -\n\n\npagsusulong ng armadong pakikibaka. Nilaman ito\npahayag ng KS sa okasyon ng ika-55 anibersaryo \nng Partido.\nAyon sa naturang pahayag, masaklaw na mga \nproblema sa larangan ng rebolusyonaryong \narmadong pakikibaka ang ibinunga ng \nsuhetibismo sa ideolohiya. \u201cSa kabiguang gagapin \nang landas ng pag-unlad ng digmang bayan, \npartikular mula sa unang bahagi tungo sa \npanggitnang bahagi, at mula sa panggitna tungo \nsa susunod na bahagi, hindi iilang larangang \ngerilya ng BHB ang naging tigil at nabahura sa \nmatagal na panahon sa lumang antas,\u201d ayon dito.\nSinabi ng pamunuan ng Partido na ang mga \npagkakamali at pagkukulang na ito ay nagresulta \nsa kabiguan ng maraming yunit ng BHB na \nmatatag na paalun-along palawakin ang mga \nlarangang gerilya alinsunod sa linya ng masaklaw \nat maigting na pakikidigmang gerilya sa batayan \nng papalawak at papalalim na baseng masa.\nPanawagan ng KS, na bumawi mula sa mga \nkabiguan at muling itatag ang baseng masa. Para \nmakapangibabaw sa mga nagdaang pagkakamali \nat pagkukulang, itinakda ng KS ang sumusunod na\nmga tungkulin:\n\u2022 Dapat palakasin ng Partido ang pamumuno nito \nsa BHB \u2022 Dapat mahusay na pagkumbinahin ang \npagsusulong ng armadong pakikibaka, \nrebolusyong agraryo, at paglulunsad ng mga \nkampanyang masang anti-pyudal bilang paraan ng\npagbubuo ng baseng masa \u2022 Dapat ilunsad ang \nmga pagsasanay sa mga Pulang kumander at \n- 12 -\n\n\nmandirigma \u2022 Buuin ang laking-kumpanyang mga \nlarangang gerilya \u2022 Maglunsad ng batayan o \nanihilatibong taktikal na mga opensiba na kayang \nipanalo \u2022 Patuloy na palakasin ang platun bilang \nbatayang yunit ng BHB, at itayo ang istruktura ng \nkumand sa lahat ng antas \u2022 Palakasin ang mga \nsangay at komite ng Partido sa hukbong bayan at \nang pampulitikang organo sa loob ng BHB sa lahat\nng antas \u2022 Ibayong palakasin, sanayin at \npaganahin ang mga yunit ng milisyang bayan, \nkakumbina ang mga yunit pananggol-sa-sarili ng \nrebolusyonaryong mga organisasyong masa\nAng pagpapalakas ng BHB at armadong \npakikibaka ay kaakibat ng isinusulong ng Partido \nna kilusang pagwawasto upang ituwid ang mga \npagkakamali, kahinaan at pagkukulang sa \nideolohiya, pulitika at organisasyon. \u201cSa susunod \nna isa o dalawang taon, dapat itong puspusang \nisulong at lubusin sa lahat ng antas mula sa \nKomite Sentral ng Partido hanggang sa lahat ng \nmga sangay ng Partido,\u201d ayon sa Komite Sentral.\n200 pamilya, pinalalayas ng Authority \nof the Freeport Area of Bataan\nEnero 2, 2024\nHanggang Enero 6 na lamang ang taning ng \nAuthority of the Freeport Area of Bataan (AFAB) \nsa may 200 pamilyang residente ng Narra \nDormitory sa Barangay Maligaya, Mariveles, \nBataan para umalis. Pinalalayas ang mga \nresidente dahil sasaklawin ng pagpapalawak ng \nFAB ang naturang lugar.\n- 13 -\n\n\nAyon sa pahayag ng Nagkakaisang Manggagawa \nng FAB (NMFAB), sinugod ng hindi bababa sa 90 \npinagsamang pulis, upisyal ng barangay at AFAB \nPolice ang Narra Dormitory noong Disyembre 21 \nat sinabihan silang lumayas. Sapilitan din \numanong pinapirma ng mga \u201cnotarized waiver\u201d \nang mga residente na nagsasaad na \u201cwala ni \nanumang pananagutan\u201d ang AFAB sa mga \napektadong residente. Pinagbayad pa umano sila \nng \u20b1200 bawat waiver.\n\u201cWalang konsiderasyon ang AFAB sa mamamayan \nng Mariveles. Ginagamit nila ang kapangyarihang \nlampas sa kakayahan ng lokal na gubyerno at \ntahasang nilalabag ang karapatan ng bawat isang \nMarivele\u00f1o,\u201d ayon sa NMFAB. Babala pa ng grupo\nng mga manggagawa, hindi lamang Narra \nDormitory ang maaapektuhan ng mga demolisyon \nat pagpapalayas dahil mayroon pang mga \nsasaklawin ng pagpapalawak ng FAB alinsunod sa \nFAB Expansion Act.\nAyon kay Jaime Azores, dating bise-presidente ng \nNarra Lodgers Association, \u201cSapilitan kaming \npinapirma sa isang waiver na nagsasabing \nsumasang-ayon na kami at aalis na sa lugar. \nNagbanta rin [ang AFAB] na kapag kami ay hindi \npipirma sa waiver na kanilang pinanotaryohan ay \npuputulan kami ng kuryente at papalayasin na \nkaagad.\u201d\n\u201cSa takot namin, pumirma na ang karamihan kahit\npa labag ito sa aming kalooban. Ikaw ba naman \nang kuyugin ng AFAB Police? Anong \nmararamdaman mo?\u201d dagdag pa ni Azores.\n- 14 -\n\n\nDeka-dekada nang naninirahan ang mga residente\nng Narra Dormitory sa naturang lugar. \nNagbabayad sila ng \u20b1320 kada kuwarto kada \nbuwan bilang renta. Itinayo ito noong panahon pa \nng diktadurang Marcos para sa pabahay ng mga \nmanggagawa sa Bataan Export Processing Zone \n(BEPZ) na ngayon ay kilalang FAB.\n\u201c44 years na akong nakatira rito at karamihan sa \namin ay dito na nagkaroon ng pamilya at mga apo.\nTapos papalayasin kami? Dadalhin kami dun sa \nAlas-asin, pababayaran sa amin ng \u20b11,000 sa \npinakamababa ang renta, malayo pa sa aming \ntrabaho,\u201d pagdidiin ni Azores.\nNanawagan ang NMFAB sa kapwa manggagawa \nat sa demokratikong mga sektor na suportahan \nang laban ng Narra Lodgers Association at mga \nkasapi nito. Anang grupo, \u201cHindi makatarungan \nang ginagawang sapilitang pagpapalayas sa \nhumigit-kumulang 200 pamilya ng Narra \nDormitory. Ang pangyayaring ito ay isang \npaglabag sa kanilang karapatang mamuhay ng \ndisente at payapa.\u201d\nGiit nila na maraming maaapektuhan sa \npangyayaring ito hindi lang ang mga manggagawa\nna nagtitiis sa kakarampot na kita maging ang \nmga kabataan na nag-aaral sa eskwelahan. Dapat \numanong umaksyon ang lokal na gubyerno ng \nMariveles at ng Bataan para sa kagalingan ng mga\nmanggagawa at maralita.\nAng FAB ay tinaguriang isang special economic \nzone sa hawak ng gubyerno na nagbibigay sa mga \nkumpanya ng mga insentibo para sa \n- 15 -\n\n\npamumuhunan, na kadalasan ay sa kapinsalaan ng\nmga manggagawa at maralita. Binibigyan ng FAB \nang mga kumpanyang pumapasok dito ng \ninsentibong hindi pagbabayad ng buwis at ibang \npabor sa ngalan ng \u201cease of doing business.\u201d \nMayroong kasalukuyang 18 \u201cexpansion areas\u201d sa \nbuong prubinsya ang FAB labas sa orihinal na \nlokasyon nito sa timog na bahagi ng Bataan. \nMayroon itong hindi bababa sa 40,600 \ndeklaradong manggagawa.\nTuluy-tuloy na protesta kontra \nmasaker sa kabuhayan ng tsuper at \nopereytor, ikakasa\nEnero 2, 2024\nMagtutuluy-tuloy ang protesta at sama-samang \npagkilos ng mga tsuper at opereytor ng dyip \nkontra sa sapilitang konsolidasyon ng prangkisa at\npagpapatupad ng huwad na Public Utility Vehicle \nModernization Program (PUVMP) sa pagbubukas \nng taong 2024. Ito ang kanilang tugon sa \npagkikibit-balikat ni Ferdinand Marcos Jr sa \nhinaing ng mga tsuper at opereytor. Ayon sa \nPagkakaisa ng mga Samahan ng Tsuper at \nOperator Nationwide (Piston), patunay ang \nkawalang-aksyon na \u201cpalpak, pahirap, at tuta\u201d ang\nkanyang rehimen.\nNoong huling kwarto ng 2023, ipinamalas ng \nPiston at Samahang Manibela Mananakay at \nNagka-Isang Terminal ng Transportasyon \n(Manibela) ang kanilang pagtutol sa PUVMP sa \nsunud-sunod na tigil-pasada at malawakang \n- 16 -\n\n\nprotesta sa bansa, pangunahin sa Metro Manila. \nTinatayang humigit-kumulang 4,000 ang lumahok \nsa protesta ng dalawang grupo sa Mendiola sa \nMaynila noong Disyembre 29.\nNaniniwala ang Piston na tanging sa kanilang \npapalakas na pwersa at tuluy-tuloy na sama-\nsamang pagkilos ngayong 2024 malalabanan ang \npakanang PUVMP ng rehimen na magdudulot ng \n\u201ctransport disaster.\u201d\nSa kasalukuyan, tuluy-tuloy na pumapasada ang \nmga tsuper at opereytor sa kabila ng kanselasyon \nng kani-kanilang prangkisa dulot ng sapilitang \nkonsolidasyon. Giit ng Piston, ang pagpasada nila \nsa kabila ng kautusan ng Land Transportation \nFranchising and Regulatory Board (LTFRB) ay \npagpapakita ito ngayon ng protesta at \npagtatanggol sa kabuhayan ng mga tsuper at \nopereytor.\n\u201cHuwag natin hayaang pwersahan tayong \ntanggalan ng kabuhayan,\u201d ayon sa Piston. Bukod \numano sa tatanggalan ng kabuhayan ang libu-\nlibong manggagawa sa transportasyon, \npagkakakitaan lamang ng mga dayuhan at \nmalalaking negosyo ang kanilang mga prangkisa \nat ruta na lalong magreresulta sa mataas na \npamasahe at pagkabawas ng kakarampot na \nngang kita ng Pilipinong komyuter.\nTinatayang nasa 30,862 ng mga yunit ng dyip at \n4,852 yunit ng UV Express ang pinagbabawalang \nmakapasada sa National Capital Region (NCR) \ndahil hindi nagkonsolida ng mga prangkisa. \nNawalan ng kabuhayan ang halos 64,000 na mga \n- 17 -\n\n\ntsuper at 25,000 na mga opereytor sa NCR dulot \nnito.\nSa buong bansa, nasa 64,639 yunit ng PUV ang \nhindi nagkonsolida at nawalan ng trabaho ang \nmay 140,000 tsuper at 60,000 opereytor. \nApektado nito ang 28.5 milyong pasahero.\nSamantala, inatasan noong Disyembre 28 ng Korte\nSuprema ang Department of Transportation \n(DOTr) at ang LTFRB na magkomento sa \npetisyong inihain ng Piston kontra sa \npagpapatupad ng sapilitang konsolidasyon ng \nprangkisa at PUVMP. Binigyan ang dalawang \nahensya nang hanggang 10 araw para \nmagkomento.\nDaan-daang kabataan ng Southern \nTagalog, ipinagdiwang ang ika-55 \nanibersaryo ng PKP\nEnero 3, 2024\nDaan-daang kabataan mula sa iba\u2019t ibang panig ng\nSouthern Tagalog ang nagdiwang sa ika-55 \nanibersaryo ng Partido Komunista ng Pilipinas \n(PKP) sa nagdaang linggo ayon sa balangay ng \nKabataang Makabayan (KM) sa rehiyon. Ang ilan \nsa kanila ay nagdiwang sa loob ng larangang \ngerilya, kasama ang Bagong Hukbong Bayan.\nSa balita ng dyaryo ng KM-Southern Tagalog na \nKalayaan-TK, sinabi nitong hindi nagpatinag sa \nkaliwa\u2019t kanang operasyon ng mga berdugong \nmilitar ang mga kasapi ng KM, mga Pulang \nmandirigma, at mga masang katutubo\u2019t \n- 18 -\n\n\nmagsasaka para magdiwang sa loob ng isang \nsonang gerilya sa rehiyon. \u00a0 Tinalakay sa mga \nprograma ang mga pahayag ng Komite Sentral ng \nPKP at Komiteng Rehiyon ng Southern Tagalog. \nIto rin umano ang ginamit na balangkas para sa \ntema ng selebrasyon na \u201cPuspusin ang kilusang \npagwawasto! Palakasin ang partido! Likhain ang \npinakamahigpit na ugnay sa masa at pamunuan \nsilang dalhin sa bago at mas mataas na antas ang \nrebolusyong pambansa-demokratiko!\u201d\nSa pahayag ng Komite Sentral noong Disyembre \n26, 2023, nanawagan ito ng paglulunsad ng \nkilusang pagwawasto upang ituwid ang mga \npagkakamali at kahinaan ng Partido at \nhumakbang nang mas malaki pa ngayong \npanibagong taon.\nAyon sa Kalayaan-TK, tinanggap at ipinaabot ng \nKM-Southern Tagalog ang panawagan ng Komite \nSentral sa hanay ng mga rebolusyonaryong \nkabataan at estudyante. Ayon kay Karina Mabini, \ntagapagsalita ng panrehiyong balangay ng KM, \nmarapat lamang na balik-aralan kapwa ang mga \ntagumpay at kahinaan upang patuloy na \ndumaluyong kasama ang sambayanan. \u00a0 \u201cGagap \nng mga kabataang makabayan ang kahalagahan \nng determinadong pakikibaka upang tuldukan ang\nmga kundisyon at kronikong krisis na ito \n[imperyalismo, pyudalismo at burukratang \nkapitalismo],\u201d ayon kay Karina Mabini sa kanyang \npahayag sa anibersaryo ng PKP. \u00a0 Ayon pa sa KM-\nSouthern Tagalog, naniniwala at itinataguyod nito \nang makauring pamumuno ng proletaryado sa \nrebolusyong Pilipino sa pamamagitan ng PKP \n- 19 -\n\n\nsimula noong Disyembre 26, 1968 nang muli itong\nitatag upang magsilbing Partido at abanteng \ndestakamento ng mga proletaryado.\nKinilala at binati ng Komite Sentral sa pahayag \nnito ang \u201clibu-libong nakababatang kadre na \nsumanib sa Partido nitong nagdaang mga taon, at \nngayo\u2019y nag-aambag ng napakalaking enerhiya sa \nating matagalang pakikibaka.\u201d\nAnang pamunuan ng Partido, \u201cmarami sa inyo \nngayo\u2019y bumabalikat ng mga tungkulin ng \npamumuno bilang mga kagawad ng mga sentral \nna organo ng Partido, bilang mga kumand at \nupisyal sa pulitika ng Bagong Hukbong Bayan, at \nmga lider ng rebolusyonaryong kilusang masa \nkapwa sa kalunsuran at kanayunan.\u201d\nAng hanay ng nakababatang mga kadre ng Partido\nsa lahat ng antas ay nagpuspos sa iba\u2019t ibang \nlarangan ng rebolusyonaryong gawain ng sigasig \nat sigla, ayon sa Komite Sentral. \u201cAng bagong \nhenerasyon ng mga komunistang Pilipino, na \nmalalim na nakaugat sa malawak na masa ng mga \nmanggagawa at magsasaka, ay nagpapakita ng \nwalang-kaubusang determinasyong dalhin ang \nrebolusyong Pilipino sa pagsulong sa hinaharap.\u201d\nHindi lumiliit, bagkus ay lumaki, ang \nbilang ng naghihirap sa Pilipinas\nEnero 3, 2024\nTaliwas sa ipinagmayabang ng rehimeng Marcos \nkamakailan na lumiit ang bilang ng mga Pilipinong\nnaghihirap noong unang hati ng 2023, dumami sa \n- 20 -\n\n\naktwal ang mga pamilyang nabubuhay sa ilalim ng\npamantayan ng kahirapan.\n\u201cNagmumukha lamang na mas mababa ang tantos\nng kahirapan dahil ikinumpara ito sa tantos noong\nnakapailalim ang Pilipinas sa lockdown,\u201d pahayag \nng Ibon Foundation noong Disyembre 23. \u201cKung \nikukumpara ito sa unang kwarto ng 2018, \nnadagdagan ng 3 milyong Pilipino o 472,000 \npamilya ang bilang ng mga naghihirap\u2014kahit pa \nnakabatay ito sa napakababa nang pamantayan na\n\u20b191 kada araw.\u201d\nSa estadistika ng Philippine Statistics Authority na\ninilabas noong Disyembre 22, lumiit tungong \n22.4% ang bilang ng mga naghihirap na pamilya \nnoong unang kwarto ng 2023, mula sa 23.7% sa \nunang kwarto ng 2021. Anito, nangangahulugan \nito ng pag-ahon ng 250,000 Pilipino mula sa \nkahirapan. Ang itinuturing lamang nitong \nnaghihirap na pamilya ay yaong nabubuhay sa \n\u20b113,797 kada buwan o \u20b1460 kada araw. \nSamantala, ang tantos ng kahirapan noong 2018 \nay 21%.\n\u201cAng pagbubukas ng ekonomya ang mayor na \nsalik sa iniulat na pagbaba sa pagitan ng unang \nsemestre ng 2021 at parehong panahon sa 2023,\u201d \nayon sa grupo. \u201cKailangang idiin na hindi ito isang\naktibong hakbang para ibaba ang kahirapan kundi\nnagmula sa pasibong pagluluwag sa napakahaba \nat napakahigpit na mga restriksyon sa aktibidad \nsa ekonomya.\u201d\nAyon sa grupo, dapat pa ngang kwestyunin kung \nbakit di pa nakababalik sa antas bago \n- 21 -\n\n\nmagpandemya ang tantos ng kahirapan, gayong \nmahigit isang taon nang ipinangangalandakan na \nbumubwelo na ang ekonomya.\nDapat ding tingnan ang mga estadistika ng \npagbaba ng tantos ng kawalang trabaho. Hindi \numano tugma ang paglaki ng bilang at paglawak \nng kahirapan sa pagitan ng 2018 at 2023 sa \nipinagmamalaki ng estado na pagbaba ng \ndisempleyo mula 5.4% tungong 4.6% sa parehong \npanahon.\nAlinsunod sa kalkulasyon ng nakabubuhay na \nsahod na \u20b11,160 kada araw o \u20b125,226 kada \nbuwan sa isang 5-kataong pamilya, kailangan ng \nisang indibidwal ng abereyds na \u20b1232 para \ntugunan ang batayan niyang mga \npangangailangan kada araw.\nIka-3 anibersaryo ng Tumandok \nmasaker, ginunita\nEnero 3, 2024\nGinunita ng Katribu o Kalipunan ng Katutubong \nMamamayan ng Pilipinas at iba pang \ndemokratikong grupo ang ikatlong anibersaryo ng \nTumandok masaker noong Disyembre 30. Sa araw \nna ito noong 2020, koordinadong pinaslang sa \nmga operasyon ng pulis at sundalo ang siyam na \nkatutubong Tumandok sa mga baryo ng Tapaz, \nCapiz at Calinog sa Iloilo. Kasabay sa mga \npagpaslang ang maramihang pang-aaresto. \nHanggang ngayon, wala pa ni isa sa mga salarin \nang napaparusahan o nakakasuhan man lamang.\n- 22 -\n\n\n\u201cMagpupunyagi kami sa paghahanap ng hustisya \nmula sa (noo\u2019y pangulong) Rodrigo Duterte sa \nmasaker sa Tumandok at sa napakarami pang \nibang mga inhustisya na idinulot niya sa \nkatutubong mamamayan,\u201d pahayag ng grupo. \n\u201cGayundin, pinanagot ng Katribu ang \nadministrasyon ni Marcos Jr sa pagpapatindi ng \nmga atake sa mamamayang Pilipino, at tuluy-tuloy\nna mga operasyong nakatuon sa mga katutubong \nkomunidad na lumalaban sa mga programa sa \nkunwa\u2019y kapayapaan at mga proyektong \npangkaunlaran nito.\u201d\nAnito, hindi dapat kalimutan ang papel ng SEMPO\n(Synchronized Enhanced Management of Police \nOperations) ng pulis sa masaker sa Tumandok, at \nsa iba pang katulad na mga masaker at pang-\naaresto sa katabing isla ng Negros.\nHumarap sa matinding panggigipit at pasismo ang\nmga komunidad ng Tumandok dahil sa kanilang \nbuong-tapang na pagtutol sa Jalaur Mega Dam \nproject na nakatakdang itayo sa kanilang lupang \nninuno. Sisirain ng proyektong ito hindi lamang \nang kanilang mga komunidad, kundi ang \nkatubigan at kagubatang matagal nang \nbumubuhay sa mga Tumandok.\nPinuna ng grupo ang presensya ng mga sundalo sa\nmga katutubong komunidad sa ilalim ng Retooled \nCommunity Support Program (RCSP) ng AFP. \nLantarang pambabanta, panggigipit at pang-\naabuso ang isinasagawa ng mga ito habang \nnakakampo sa mga kabahayan o sa mga \npampublikong istruktura sa baryo.\n- 23 -\n\n\nPaglakas ng National Democratic Front\nsa rehiyong Ilocos, tagumpay ng PKP\nEnero 3, 2024\nKinilala ng National Democratic Front (NDF)-\nIlocos ang susing tungkulin ng Partido Komunista \nng Pilipinas (PKP) sa pagbubuo at pagpapalakas \nng NDF sa buong rehiyong Ilocos. Ipinahayag ito \nni Ka Rosa Guidon, tagapagsalita ng NDF-Ilocos, \nsa pagbati ng organisasyon sa Partido sa ika-55 \nanibersaryo nito.\nAyon kay Ka Rosa, \u201cmahalagang tagumpay ng \nPartido ang pagkakabuo ng NDF sa Ilocos\u2026at sa \npamamagitan nito ay nabibigkis ang lakas ng \nmasang magsasaka, manggagawa, panggitnang \nmga uri at lahat ng demokratikong sektor sa \nrehiyon para ipaglaban ang kanilang \ndemokratikong interes.\u201d\nAniya, ang wastong linya ng Partido ang naging \narmas ng NDF-Ilocos upang tukuyin ang mga anyo\nng malapyudal at malakolonyal na kalagayan sa \nrehiyon upang umusbong at yumabong ang \nrebolusyonaryong pakikibaka dito. \u201cPatuloy na \ngumagabay at aktwal na nakikibahagi ang Partido \nsa pagsusulong ng armadong pakikibaka at \nagraryong rebolusyon at pakikibaka ng lahat ng \nmaralita\u2019t pinagsasamantalahan sa rehiyon,\u201d \npahayag ni Ka Rosa.\nInarmasan ng Partido ang mga rebolusyonaryong \npwersa at masa ng Marxismo-Leninismo-Maoismo,\nkung kaya\u2019t napanday ang kanilang kapasyahan sa\nbuhay at kamatayang pakikibaka, ani Ka Rosa. \n- 24 -\n\n\nDagdag pa niya , \u201cpinagkaisa sila sa mga lagom na\naral at pinamumunuan ang pagtutuwid sa mga \nkamalian at kahinaan kung kayat natatahak ang \nwastong linya ng pagsulong.\u201d\nPinagpugayan ng NDF-Ilocos ang Komite ng \nPartido sa Ilocos sa pananatili nitong solido at \nnagkakaisa sa kabila ng pagsisikap ng kaaway na \ntugisin at durugin ito sa pamamagitan ng \npanggigipit sa mga kadre at kasapi nito.\n\u201cTiwala ang buong NDF-Ilocos, sa pamumuno ng \nPartido, na maitataguyod, mapapalakas at \nmapapalawak ang nagkakaisang prente ng lahat \nng mga pinagsasamantalahang uri sa rehiyon,\u201d \nayon pa kay Ka Rosa.\nSa pahayag ng Komite Sentral ng Partido noong \nika-55 anibersaryo nito, inatas nito ang \npagpapatatag sa pinakamalapad na antipasista, \nanti-imperyalista at antipyudal na nagkakaisang \nprente laban sa rehimeng US-Marcos.\nKabilang dito ang patuloy na pagpapalakas at \npagpapalawak sa NDFP at lahat ng mga alyadong \norganisasyon nito. \u201cTipunin ang pinakamalapad na\npampulitika at materyal na suporta ng bayan para \nsa rebolusyonaryong armadong pakikibaka,\u201d ayon \nsa Komite Sentral.\nIilang bagong klasrum ng DepEd, \nkinastigo ng mga guro\nEnero 4, 2024\nKinastigo ng mga guro at ni House Deputy \nMinority leader at ACT Teachers party-list \n- 25 -\n\n\nRep.\u00a0France Castro ang Department of Education \n(DepEd) sa pagmamalaki nito sa karampot na \n2,201 klasrum na naitayo ng kagawaran noong \n2023. Malayong-malayo ito sa 165,000 kulang na \nklasrum sa buong bansa.\n\u201cAng DepEd mismo ang nagtarget na 5,000-6,000 \nang mga silid-aralan na maipapagawa noong \n2023\u2026ni wala sa kalahati ng sarili nilang target \ntapos may gana pang ipagmalaki na magandang \naccomplishment daw ito,\u201d batikos ni Rep. Castro.\nLubhang kabaligtaran umano ang kupad sa \npaggawa ng mga klasrum sa bilis ni Sara Duterte, \nkalihim ng DepEd, na gastusin ang \u20b1125 milyon \nna iligal na confidential funds sa loob lamang ng \n11 araw noong 2022. Ayon pa kay Rep. Castro, \nipinamalas nito ang kawalang sinseridad ni \nMarcos at Duterte na pababain ang kakulangan ng\nmga klasrum.\n\u201c(A)ng malaking usapin ng krisis sa mga klasrum \nay nangangailangan ng mas ambisyoso at \npangmatagalang plano,\u201d pahayag ni Rep. \u00a0Castro. \nSa pamamagitan lamang umano ng pagtatayo ng \n50,000 mga klasrum kada taon mapauunlad ang \nkundisyon sa pagkatuto, at mababawasan ang \nmayor na mga balakid sa pagbawi sa edukasyon.\nBinatikos din ng kinatawan ang walang batayang \npahayag ng DepEd na imposible ang pagtatayo ng \n50,000 mga klasrum kada taon dahil nakapagtayo \nang ahensya ng 100,936 na klasrum sa loob ng \ntatlong taon noong 2014-2016.\n- 26 -\n\n\nMga mersenaryong imbwelto sa \npagmasaker sa Sagay 9, pinarusahan \nng BHB-Northern Negros\nEnero 4, 2024\nMagkakasabay na armadong aksyon ang inilunsad\nng Bagong Hukbong Bayan (BHB) -Northern \nNegros laban sa mersenaryong Sarona Group \nnoong Enero 2 sa bayan ng Purok Kawayan, \nBarangay Bug-ang, Toboso, Negros Occidental. \nImbwelto ang Sarona Group sa pagmasaker sa \ntinaguriang Sagay 9 (o ng siyam na magtutubo) \nnoong Oktubre 20, 2018 sa Barangay Bulanon, \nSagay City. Ang grupo ay bayaran at suportado ng\nArmed Forces of the Philippines (AFP) at \nmalalaking kumprador-panginoong maylupa at \nasendero sa isla.\nInambus at napatay ng BHB ang lider ng grupo na\nsi Juvie Sarona. Pinaralisa at sinunog din ang \ntraktorang pag-aari ng ama niya. Nakumpiska \nnaman sa bahay ng mga Sarona ang isang M2 \nCarbine, isang .45 Colt, isang .357 revolver, isang \nshotgun, samu\u2019t saring mga magasin at bala. \nKinumpiska rin ang kanilang gadyet na may laman\nna mahahalagang impormasyon.\nSangkot din ang grupo sa pangangamkam ng lupa \ngamit ang sistemang aryendo. Hindi makapaggiit \nang mga magsasaka laban sa mga Sarona dahil sa \ntakot sa mga maton nito. Mayroong mga kaso ng \nsapilitang pagputol sa mga puno sa sakahan, at \npagbubunot ng mga tanim na saging. Naitala rin \nang kaso ng pamamaril ng grupo sa kalabaw ng \nisang magsasaka. Malupit din ang mga Sarona sa \n- 27 -\n\n\nkanilang manggagawa at bantog na hindi \nnagpapasahod nang maayos.\nLabis ang takot ng mga komunidad na \nnaninirahan sa palibot ng lupaing kontrol ng \nSarona Group dahil ipinaiilalim sila sa mga \npagbabanta at panggigipit.\nIpinagdiwang ng masa ng Northern Negros ang \npagpaparusa sa mga Sarona dahil nabigyang \nhustisya ang pang-aapi at pagsasamantalang \nkanilang sinapit sa kamay ng mga ito.\n\u201cNang may panibagong lakas at determinasyon sa \npagbubukas ng bagong taon ng ating pakikibaka \nlaban sa pang-aapi at pagsasamanala, inilunsad ng\nBHB-Northern Negros ang pamamarusa,\u201d ayon \nkay Ka Cecil Estrella, tagapagsalita ng yunit.\nPinasalamatan din ni Ka Cecil ang mga magsasaka\nat masang tumulong sa armadong aksyon at \npatuloy na pagsuporta nito sa hukbong bayan.\nPagtatanggal ng programang SHS sa \nmga SUC at LUC, binatikos\nEnero 5, 2024\nBinatikos ng mga guro at kabataang estudyante \nang inilabas na memorandum ng Commission on \nHigher Education (CHEd) na nagsasabing ihihinto \nna ang mga programang Senior High School \n(SHS) o Grade 11 at 12 sa mga state universities \nand colleges (SUCs) at local universities and \ncolleges (LUCs) sa darating na taong pampaaralan\n2024-2025. Bahagi umano ito ng pagbitaw ng \nahensya sa tinawag na transisyon sa ilalim ng K-\n- 28 -\n\n\n12, at pagpapaubaya nito sa Department of \nEducation.\nAyon sa Alliance of Concerned Teachers (ACT), \nlabis ang kanilang pag-aalala at pagkadismaya sa \ndirektibang ito na anila ay magdudulot ng \nmatitinding epekto sa akses ng mga estudyante sa\nlibreng edukasyon, at gayundin sa kalagayan sa \ntrabaho ng mga guro sa pampublikong \neskwelahan.\n\u201cMay siginipikanteng epekto ito sa mga \nestudyante, partikular ang mga posibleng \nmawalan ng akses sa libreng edukasyon dahil sa \nkahirapan sa pinansya,\u201d ayon pa sa ACT. \nMatutulak umano ng sitwasyon ang mga \nestudyante na pumasok na lamang sa pribadong \nmga eskwelahan, na dagdag pabigat sa kanilang \npamilya. Higit na pararamihin umano nito ang dati\nnang maraming bilang ng mga estudyanteng \nnagda-drop out mula sa eskwela.\nDagdag ng mga guro, patitindihin nito ang dati \nnang kakulangan ng mga pampublikong \neskwelahan na may programang SHS. \u201cHahantong\nito sa labis-labis na trabaho at overload ng mga \nguro na tatanggap sa mga lilipat na estudyante,\u201d \nayon sa ACT.\nPara naman sa League of Filipino Students (LFS), \nmarami na nga ang nahihirapan sa bulok na \nprograma ng SHS at K-12 ay palulubhain pa ito ng\nbasta-bastang pagtatanggal ng programang SHS \nsa mga SUC at LUC.\n- 29 -\n\n\nGiit ni House Deputy Minority Leader at ACT \nTeachers Rep.\u00a0France Castro, \u201cdapat suspindehin \nang implementasyon ng mga memo na ito habang \nwalang masinsing konsultasyon sa lahat ng mga \nstakeholder at kanilang kagalingan laluna ang \nmga estudyante at guro.\u201d\n\u201cSa sinasabi ng DepEd at CHed na dapat na \nlimang taon lamang ang programang ito ay dapat \nna lalo nilang napaghandaan ang konsultasyon \npara dito hindi yung bigla na lang na maglalabas \nna lamg agad ng memo na libu-libo ang apektado,\u201d\npahayag pa niya.\nBigas, pinakabilis tumaas ang presyo \nnoong Disyembre\nEnero 6, 2024\nSa gitna ng ipinagmamalaki ng rehimeng Marcos \nna \u201cbumagal\u201d ang pagtaas ng presyo ng mga \nbilihin noong Disyembre 2023, lalupang sumirit \nang presyo ng bigas.\nAyon sa Philippine Statistics Authority, tumaas \ntungong 19.6% ang tantos ng implasyon ng bigas \n(rice inflation) sa katapusan ng 2023, \npinakamataas mula 2009. Mas mataas ito nang \n3.7% kumpara sa Nobyembre 2023.\nSa 2023, umabot sa \u20b19 ang abereyds na itinaas ng\npresyo ng lahat ng klaseng bigas, o 39.63% sa \nbuong taon. Pinakamataas ang pagtaas ng presyo \nng well-milled rice sa 22.4% o \u20b110 kada kilo.\nAyon sa mga upisyal ng estado, tinatayang tuluy-\ntuloy na tataas ang presyo ng bigas sa 2024.\n- 30 -\n\n\nUnyon ng manggagawa sa PhilFoods, \npapasok na sa negosasyon para sa \nCBA\nEnero 7, 2024\nNaigiit ng Unyon ng mga Panadero sa PhilFoods \nFresh Baked Product Inc. (UPPFBPI-OLALIA-\nKMU) sa kapitalistang kumpanya na \npagkasunduan na ang \u201cbargaining ground rules\u201d \nna gagamiting gabay sa negosasyon para sa \nCollective Bargaining Agreement (CBA) ng unyon \nat maneydsment. Kasunod ito ng kilos-protesta ng \nmga manggagawa at ng unyon sa harap ng \nNational Conciliation and Mediation Board \n(NCMB) Region IV-A noong Enero 4.\nAyon sa Alyansa ng Manggagawa sa Probinsya ng \nLaguna, naigiit ng unyon sa NCMB na aksyunan \nang sadyang pag-antala sa pag-usad ng \nnegosasyon para sa CBA. Bago nito, apat na pag-\nuusap na ang naganap sa pagitan ng unyon at \nmaneydsment.\nHaharap na ang unyon sa maneydsment para sa \nnegosasyon sa kanilang CBA simula Enero 9.\nNoong Setyembre 2023, nanalo ang UPPFBPI-\nOLALIA-KMU sa eleksyon sa sertipikasyon para \nkatawanin ang mga manggagawa ng pagawaan. \nNakakuha ng 295 na boto ang unyon sa kabuuang \n341 bumoto sa eleksyon, habang 25 boto ang \nnakuha ng katunggaling unyon.\nAng PhilFoods Fresh Baked Product Inc ay kapatid\nna pagawaan ng Gardenia Bakeries na gumagawa \n- 31 -\n\n\nng tinapay para sa Gardenia, isang kumpanyang \nmultinasyunal. Ang pagawaan ng PhilFoods ay \nmatatagupuan sa LIIP Avenue, Barangay \nMamplasan, Bi\u00f1an, Laguna.\nMga kaso laban sa mga organisador ng\nKMU, ibinasura ng korte\nEnero 9, 2024\nIsinapubliko kahapon, Enero 8, ng Kilusang Mayo \nUno (KMU) ang desisyon ng korte sa Quezon City \nna ibasura ang mga kasong Direct Assault at \nGrave Coercion laban sa mga lider at organisador \nnito. Itinuring ito ng KMU bilang \u201cmabuting \nbalita\u201d laluna sa pagbubukas ng taong 2024.\nAng kaso ay isinampa ni Pcpl Mark Anthony \nSoliven ng Quezon City Police District laban kina \nKMU Secretary General Jerome Adonis, \norganisador ng Association of Democratic Labor \nOrganizations, pederasyon sa ilalim ng KMU, na si\nNadja de Vera, isang nagngangalang Aia \nPendatun, at anim na alyas noong Hunyo 26, \n2023.\nKaugnay ang kaso ng pagkumpronta ni Adonis kay\nPcpl Soliven noong Hunyo 9, 2023 habang \numuuwi ang istap at upisyal ng KMU mula sa \nisang protesta sa Mendiola, Manila. Kinumpronta \nsi Pcpl Soliven nang mamataan ng KMU na \nsumusunod ito sakay ang isang motor at \nkumukuha ng litrato ng mga nasa sasakyan.\nBinatikos noon ng KMU ang paniniktik ng pulis sa \nKMU. Sa isang pahayag noong araw na iyon, anila,\n- 32 -\n\n\n\u201cwalang mali sa gawain ng mga aktibista na \nikampanya ang makabuluhang mga pagbabago \npara sa benepisyo ng mga manggagawa, \nmagsasaka at mamamayan\u201d kung kaya\u2019t hindi \ndapat sila tinitiktikan at hinaharas ng mga pwersa\nng estado.\nAyon pa sa grupo, \u201cpatunay ang insidente na \ngarapal, walang sinisinong batas at karapatan at \nwala sa anumang katwiran ang taktikang \nintimidasyon ng mga kapulisan. Dapat matapang \nna harapin at labanan ito ng mamamayan.\u201d\nKaugnay ng mga kaso, inirekomenda ng korte na \nibasura ito dahil sa sinasabi nitong kakulangan ng \nsapat na ebidensya laban sa mga aktibista. Ayon \nsa KMU, dapat nang itigil ang ganitong \u2018modus\u2019 \nng pagsampa ng mga kaso laban sa mga \norganisador ng kilusang paggawa. Ang desisyon \nay inilabas ng korte noong Nobyembre 20, 2023.\nPagpapalaya sa migranteng Pilipino na\nsi Mary Jane Veloso, muling iginiit\nEnero 9, 2024\nMuling ipinanagawan ng Migrante International \nang kagyat na pagpapalaya kay Mary Jane Veloso, \nmigranteng Pilipinong biktima ng human at drug \ntrafficking, na nakakulong sa Indonesia simula pa \n2010. Iginiit ito ng grupo kasabay ng pagbisita ni \nIndonesian president Joko Widodo sa bansa mula \nEnero 9 hanggang Enero 11 para makipagpulong \nkay Ferdinand Marcos Jr.\n- 33 -\n\n\nNailigtas sa parusang pagbitay si Veloso noong \n2015 dulot ng paggigiit ng mamamayang Pilipino. \nNananatili siyang nakapiit sa Jakarta, Indonesia sa\nkabila ng pag-usig sa mga iligal na rekruter niya \nat matagal nang panawagang palayain siya.\n\u201cDapat siyang bigyan ng clemency at kalayaan at \ndapat nang pauwiin ngayon, makapamuhay at \nmakatulong sa kanyang dalawang anak at \ntumatanda nang mga magulang,\u201d ayon sa \nMigrante International.\nSuportado ng grupo ang nakatakdang paghahatid \nng sulat-apela ng magulang ni Veloso kay Marcos \nat Widodo. Ipagdiriwang ni Mary Jane ang \nkanyang ika-39 kaarawan sa Enero 10. \nNanawagan din ang Migrante International na \nharapin ng dalawang pangulo ang pamilya Veloso.\nKung mapagbibigyan at mapalalaya si Veloso, isa \numano itong malaking regalo at magdudulot ng \nlabis na ligaya sa mga migranteng Pilipino at sa \nsambayanan. \u201cUmaalingawngaw ang kwento ni \nMary Jane sa mga migrante at mamamayang \nPilipino,\u201d pahayag ng Migrante International.\nIdiniin ng grupo na ang kaso ni Mary Jane, sampu \nng iba pang mga migrante, ay dulot ng kawalan ng\ntrabaho sa Pilipinas. Pumapatong pa umano dito \nang pagsasamantala ng mga indibidwal na \nrekruter na nambibiktima sa mahihirap at \ndesperadong makapagtrabaho na mga Pilipino.\n- 34 -\n\n\n6-buwang sanggol, pinaslang ng mga \npwersa ng estado sa India\nEnero 10, 2024\nKinundena ng Forum Against Corporatization and \nMilitarization (Facam), grupo sa India, ang \npagpaslang ng mga pwersa ng reaksyunaryong \nestado ng India sa isang 6-buwang sanggol sa \nMutvendi, distrito ng Bijapur, estado ng \nChhattisgarh noong Enero 1. Ayon sa ulat, \npinalalabas ng mga pwersa ng estado na \nnagkaroon ng \u201cengkwentro\u201d sa mga gerilyang \nMaoista nang mapaslang ang bata, bagay na \npinasinungalingan ng mga residente.\nAyon sa pahayag ng Facam, nagpapasuso si Massi \nVadde sa kanyang 6-buwang sanggol nang biglang\nmamaril ang mga pwersang panseguridad ng \nIndia sa magubat na bahagi ng Mutvendi. \nTumagos sa kamay ni Massi Vadde ang bala na \ntumama at pumatay sa kanyang sanggol.\nGiit ng ama ng sanggol, walang katotohanan ang \nsinasabi ng mga pulis na nagkaroon ng \nengkwentro sa kanilang komunidad. Ito rin ang \npare-parehong pahayag ng mga residente ng \nkomunidad, ayon sa Facam.\nSinabi rin ng Communist Party of India (Maoist) \nWest Bastar Division sa isang pahayag sa midya sa\nIndia na wala itong nakaengkwentrong yunit sa \nnaturang komunidad. Ayon sa kalihim ng dibisyon \nng CPI (Maoist) na si Mohan, inatake ang \nkomunidad dahil sa kanilang pagtutol sa \n- 35 -\n\n\nmilitarisasyon at pagpasok ng mga korporasyon sa\nkanilang lugar.\nKasuklam-suklam na tatlong araw pa lamang ang \nbagong-tayong kampo ng mga pulis sa Kavadgaon \n(malapit sa Mutvandi) ay pumatay na sila ng isang\nsanggol, ani Mohan. Isa ang kampo ng mga pulis \ndito sa tatlong kampong itinayo sa distrito ng \nBijapur noong Disyembre 2023. Nagtayo rin ng \nmga kampo sa Palnar at Dumriparalnar.\nAng pagtatayo ng mga kampo ay sabwatan sa \npagitan ng mga korporasyon at ng Brahmanical \nHindutva na pasistang gubyerno para gawing \nisang malaking kampo ng pulis ang distrito ng \nBijapur at palayasin ang mga lokal na residente.\nKasalukuyang nagtatayo ng daan sa pagitan ng \nKavadgoan at Mutvandi na sasagasa sa mga \nsakahan, kagubatan at lupaing pag-aari at \npinagkukunan ng kabuhayan ng mga residente.\n\u201cItinatayo ang mga kampo ng pulis, tulay at \ndaanan sa lupa ng mga katutubo nang walang \npahintulot ng mga residente o pagsasagawa ng \nmga gram sabha (asembleya ng mga lokal),\u201d ayon \npa kay Mohan.\nWalang-tigil na panggigipit naman ang \nkinahaharap ng grupong Moolwasi Bachao Manch,\nnamumuno sa 35 kilusan laban sa pagtatayo ng \nmga kampo, malalaking daan, pekeng engkwentro\nat iba pa, mula sa mga pwersa ng estado ng India. \nAyon sa Facam, \u201cmarami sa mga lider ng mga \nkilusang ito ang inaaresto sa pagdadahilan na sila \nay mga Naxalite (katawagan sa mga Maoista sa \n- 36 -\n\n\nIndia) para supilin ang kanilang demokratikong \nkilusan laban sa pangangamkam ng lupa at \npagwasak sa Jal-Jungle-Jameen (Tubig-Gubat-\nLupa).\u201d\nSamantala, ibinalita ng Facam na inilibing na ng \nkaanak ang 6-buwang sanggol noong Enero 6.\nCharter change, muling pinabubwelo \nng pangkating Marcos\nEnero 10, 2024\nTusong inilulusot ng mga kongresistang alyado ng\nrehimeng Marcos Jr ang pakanang charter change\no pagbabago sa konstitusyon sa pamamagitan ng \n\u201cpeople\u2019s initiative\u201d o pagkalap ng mga pirma \npara rito. Ibinunyag ng mga progresibong \nkongresista ng blokeng Makabayan ang paglipana \nng gayong pakana sa iba\u2019t ibang bahagi ng bansa.\nPangunahing laman ng petisyon ang pagsingit ng \nprobisyon kung saan maaaring ipasa ang anumang\namyenda sa konstitusyon sa pamamagitan ng \npagboto ng 3/4 ng pinagsanib na Mataas at \nMababang Kapulungan ng Kongreso. Ibig sabihin, \nboboto bilang isang kapulungan ang lahat ng mga \nsenador at kongresista, at bawat senador at \nkongresista ay may tig-iisang boto.\nAyon sa dating kinatawan ng Bayan Muna na si \nNeri Colmenares, epektibong tatanggalin ng \nprobisyong ito ang \u201cchecks and balance\u201d sa \npagitan ng mga institusyon ng estado na nakasaad\nsa konstitusyon. Labag din ito sa bicameral na \nkatangian ng gubyerno ng Pilipinas. Gagawin \n- 37 -\n\n\nnitong \u201ctagamasid\u201d lamang ang Senado sa proseso\nng pagbabago ng konstitusyon dahil mas marami \nang mga myembro ng Mababang Kapulungan. \nPantay ang awtoridad ng Kongreso at Senado sa \npagpasa ng mga batas, kahit malayong mas maliit \nang bilang ng mga senador.\nIlang dekada nang nagtatangka ang bawat \nnaghaharing pangkatin na nakaupo sa poder na \nbaguhin ang konstitusyon para palawigin ang \nsarili sa pwesto (term extension), palabnawin ang \nmga probisyong nangangalaga sa karapatang-tao \nat lubusang tanggalin ang natitirang probisyong \nnagpuprotekta sa lokal na ekonomya laban sa \ndayuhang pandarambong. Matagal nang itinutulak\nng American Chamber of Commerce ang \npagbabago sa konstitusyon. Hindi kaiba ang \nrehimeng Marcos Jr na una nang nagtangkang \nmaglusot ng charter change noong nakaraang \ntaon. Hindi bumwelo ang panukala dahil sa \noposisyon dito ng mga senador.\nUnang ibinunyag ni Rep. \u00a0Lagman ang tusong \npakana ng mga kongresistang kaalyado ni Marcos \nnoong Enero 7. Napag-alaman niya na \nnagpatawag ng pulong ang League of Mayors sa \nAlbay noong Enero 5. Dito binigyan ng pondo ang \nmga meyor para mangalap ng pirma ng di bababa \n3% rehistradong botante sa kani-kanilang mga \ndistrito. Bibigyan ang sinumang pipirma ng \u20b1100.\nBago nito, inianunsyo ni House Speaker Martin \nRomualdez ang \u201cintensyon\u201d ng Kongreso na \nbaguhin ang konstitusyon sa pamamagitan ng \npeople\u2019s initiative. Kinwestyon ni Lagman, \ngayundin ng blokeng Makabayan ang pagsingit ni \n- 38 -\n\n\nRomualdez at kanyang mga kasapakat ng dagdag \nna \u20b112 bilyon sa dating \u20b12 bilyong badyet ng \nCommission on Elections (Comelec) na aniya\u2019y \nmay kaugnayan sa planong pagratsada sa charter \nchange ngayong taon.\nImbestigasyon ng ICC kay Duterte, \nmaaring tapos na\nEnero 10, 2024\nPinaniniwalaang tapos na ang imbestigasyon ng \nInternational Criminal Court (ICC) sa mga kasong \nkrimen laban sa sangkatauhan ng dating \npangulong Rodrigo Duterte. Ibig sabihin, maaari \nna itong maglabas ng mandamyento de aresto \nanumang oras sa hinaharap.\nIto ang paniniwala ni dating Rep. \u00a0Neri \nColmenares, sang-ayon sa ibinunyag ng kapwa \nniya abugado na si Atty. Kristi Conti at ng dating \nsenador na si Antonio Trillanes. Bago pa nito, \numugong na ang balitang tahimik na pumasok sa \nPilipinas noong nakaraang taon ang mga \nimbestigador ng korte para kapanayamin ang \nsusing mga saksi sa kaso. Hindi ipinaalam ang \nkanilang presensya sa gubyerno ni Ferdinand \nMarcos Jr dahil dati na itong nagpahayag na hindi \nito makikipagtulungan sa ICC. Ayon kay Trillanes, \nhalos tapos na rin ang imbestigasyon sa \nsekundaryong mga personalidad na pinangalanan \nng korte. Kabilang sa mga ito ang bise presidente \nna si Sara Duterte.\nNagpahayag ng kawalang-alam ang Department of\nJustice sa presensya ng mga imbestigador. \n- 39 -\n\n\nGayunpaman, nagbukas ang kagawaran noong \nnakaraang taon para \u201cmakinig\u201d sa resolusyong \ninihapag sa Kongreso para imbestigahan ang \nhurisdiksyon ng ICC sa bansa. Lubos itong \nikinagalit ng dating presidente at kanyang mga \nkasapakat.\n\u201cSang-ayon ako (kay Trillanes) dahil malakas ang \nebidensya at ilang taon na ring gumugulong ang \nimbestigasyon,\u201d ani Colmenares ngayong araw, \nEnero 10. \u201cNaniniwala kaming malakas ang kaso \nat malinaw na kailangang mayroong mananagot.\u201d\nSina Colmenares at Conti ay parehong mga \nabugado ng mga pamilyang nagsampa ng kaso sa \nICC.\nOplan sabit, inilunsad sa Antipolo para\nsa anibersaryo ng Partido\nEnero 10, 2024\nMatagumpay na naglunsad ng oplan sabit ang \nPartido Komunista ng Pilipinas (PKP) -Rizal upang \nmagbigay-pugay sa ika-55 na anibersaryo ng \npagkakatatag ng Partido at unang anibersaryo ng \npagkamatay ng dakilang guro na si Jose Maria \nSison sa Antipolo City noong Enero 9.\nSa pangunguna ng rebolusyonaryong kabataan, \nmagsasaka, at maralita, masigasig na inaral ng \nmga lumahok sa aktibidad ang moda at padron ng \nmga rumorondang pulis at militar sa paligid upang\nmasinsin na maisabit ang kanilang mga \nbalatengga.\n- 40 -\n\n\nMatagumpay na naisagawa ang mabilisang \npagsasabit ang mga balatengga sa isang tulay sa \nLumang Palengke, Antipolo City sa tabi ng \nRobinsons. Pinili ito ng mga kasama dahil \nmaraming sasakayan ang dumadaan dito. Kitang-\nkita dito ang tingkad ng guhit ng mukha ni Ka \nJoma at mensaheng parangal sa Partido na \nmakasining na nilikha ng mga rebolusyonaryo ng \nRizal.\nSamantala, sa tabing ng kawayanan ay naglunsad \nng pagtitipon ang Bagong Hukbong Bayan (BHB)-\nRizal noong huling linggo ng Disyembre 2023 para\nipagdiwang ang anibersaryo ng Partido. Kasama \nnilang nagdiwang ang ilang mga kasapi ng mga \nrebolusyonaryong organisasyon.\nNaglunsad ng parangal, mga talumpati at \npangkulturang pagtatanghal sa naturang \npagtitipon. Nagsindi rin ng sulo ang mga \nmandirigma bilang simbolo ng tanglaw ng mga \naral ni Ka Joma at mga nabuwal na martir ng \nPartido at hukbong bayan sa nagdaang mga taon.\nAng mga pagkilos na ito ay patuloy na \npagpapalakas ng rebolusyonaryong kilusan sa \nprubinsya sa pamumuno ng PKP-Rizal. \u201cSa mas \nmahigpit na pagtangan sa prinsipyong Marxismo-\nLeninismo-Maoismo at pagyakap sa digmang \nbayan, patuloy na pamumunuan ng komite ng \nPartido sa prubinsya ang pambansa-\ndemokratikong pakikibaka sa lalawigan hanggang \nsa tagumpay,\u201d ayon sa PKP-Rizal.\n- 41 -\n\n\nPagbaba ng tantos ng implasyon, \nwalang epekto sa mahihirap\nEnero 12, 2024\nWalang epekto sa pinakamahihirap na pamilyang \nPilipino ang sinasabing pagbaba ng tantos ng \nimplasyon o pagbagal ng pagtaas ng presyo ng \nmga bilihin. Ayon sa Philippine Statistics \nAuthority, bumaba mula 4.1% noong Nobyembre \ntungong 3.9% ang tantos ng implasyon noong \nDisyembre.\nGayunpaman, tumaas ang implasyon para sa 30% \npinakamahihirap na pamilya, mula 4.9% noong \nNobyembre tungong 5% noong Disyembre. Ayon \nsa paghihimay ng grupong Ibon Foundation, \nbagamat bumaba ang pangkahalang tantos ng \nimplasyon sa pagkain (food inflation) mula 5.7% \ntungong 5.4%, umabot naman sa napakataas na \n19.6% ang implasyon sa bigas (rice inflation)\u2014\nwalang kapantay sa nakaraang 14 taon. Para sa \npinakamahihirap na pamilya, nasa 21.4% ang \nimplasyon sa bigas.\nPatunay ito na walang epekto para sa mahihirap \nna Pilipino ang mga patakaran ng gubyerno laban \nsa mataas na tantos ng implasyon, pagsusuri ng \nIbon. Ang seksyong ito ng populasyon ang \npinakaapektado sa pagtaas ng presyo ng mga \nbilihin.\n\u201cHalimbawa, limang taon matapos ipasa ang Rice \nLiberalization Act, hindi nanatiling mababa ang \npresyo ng pinakabatayang pagkain ng bansa, \ntaliwas sa pangako ng gubyerno na (ito) ang \n- 42 -\n\n\npangunahing benepisyo ng liberalisasyon,\u201d ayon \nsa grupo. Pinuna nito na tumaas pa ang presyo ng \nbigas na nasa \u20b148-\u20b154 kada kilo sa ngayon, \nkumpara sa \u20b143.86 abereyds na presyo nito noong\nAgosto 2018.\n\u201cSampal sa milyong Pilipino na hirap makakain na \nipinagmamalaki at itinutulak pa rin ng gubyerno \nang importasyon sa kabila ng kabiguan nitong \nkontrolin ang implasyon,\u201d anito.\nKampanya para sa charter change, \nmariing kinundena ng mga grupong \npambansa-demokratiko\nEnero 13, 2024\nMariing kinundena ng Bagong Alyansang \nMakabayan o Bayan ang tangkang baluktutin ang \nkasaysayan sa isang patalastas na ipinalalabas \nngayon sa mayor na mga network ng telebisyon. \nSa patalastas na ito, minaliit at siniraan ang Pag-\naalsang Edsa noong 1986 at isinisi sa \nKonstitusyong 1987 ang mga kinakaharap na \nproblema ng Pilipinas sa ngayon.\n\u201cAng mga usaping kinakaharap ng bansa matapos \nang 1986 ay walang kinalaman sa Konstitusyon \nkundi mas sa tipo ng sistemang pinaghaharian ng \nmayayaman at mga dayuhan na namamayani \nhanggang sa ngayon,\u201d pahayag ng Bayan sa noong\nEnero 10. Tinukoy ng grupo bilang mga problema \nang paghahari pa rin ng malalaking panginoong \nmaylupa, kurakot na burukrata, mga dinastiya sa \npulitika at dayuhang panghihimasok.\n- 43 -\n\n\nDagdag ng grupo, ang nais itulak na pagbabago sa\nKonstitusyong 1987 ay walang pakay na lutasin \nang mga problemang ito, kundi dahil pa sa \npagpapalakas sa interes ng naghaharing uri na \nmatagal nang nagpapanatili sa Pilipinas na \nmahirap at di maunlad.\n\u201cAng mga nagtutulak ng charter change ay yaong \nnakabenepisyo na sa mga patakarang neoliberal \nsa ekonomya, na balak palawakin pa sa \npamamagitan ng charter change,\u201d ayon sa grupo. \n\u201cMagbebenepisyo dito ang malalaking negosyo at \nburukrata-kapitalistang nandarambong sa ating \nmga rekurso.\u201d\nKasabay ng pag-ere ng patalastas ang paglaganap \nng isang petisyon para sa charter change na \npinapipirmahan ng mga meyor sa iba\u2019t ibang \nbahagi ng Pilipinas. Layunin nitong mangalap ng \nmga pirma sa balangkas ng \u201cpeople\u2019s initiative\u201d \npara magsingit ng isang probisyon para maging \nmas madali ang pagbabago sa konstitusyon.\nAlinsunod sa batas, kailangang makakalap ng mga\npirma ng 3% ng mga botante sa kada distrito para\nmagkaroon ng bisa ang petisyon. Ayon sa mga \nbalita, binabayaran ng tig-\u20b1100 ang sinumang \npipirma sa petisyon.\nSa Visayas, nakatanggap ang Bayan-Negros ng \nmga ulat na pinapipirma ang mga botante kapalit \nng pondo ng programang TUPAD o AICS. Anito, \npinopondohan ng meyor ng Bacolod na si Albee \nBenitez ang kampanya sa pagpapapirma, gamit \nang mga upisyal ng barangay at purok. Inoobliga \numano ang mga ito para abutin ang \u201ckota.\u201d \n- 44 -\n\n\nPinangangakuan ang mga pipirma ng mga \n\u201cbenepisyo\u201d ng kampanya at hindi malinaw na \nipinaliliwanag ang layunin ng petisyon. Ayon sa \ngrupo, mayorya ng mga pumirma ay hindi \nnakaaalam na charter change na ang kanilang \nsinang-ayunan.\nDagdag-singil ng PhilHealth, \npinababasura ng mga OFW\nEnero 15, 2024\nNanawagan kahapon ang Migrante International \npara sa kagyat na pagbabasura ng dagdag-singil \nng Philippine Health Insurance Corp. \u00a0(PhilHealth) \nngayong taon. Nakatakdang itaas mula 4% \ntungong 5% ang sisingilin ng ahensya sa sahod ng\nmga overseas Filipino workers at migranteng \nPilipino, na nangangahulugan ng pagtaas mula \n\u20b1500 hanggang \u20b15,000 na kaltas sa mga \nsumasahod ng \u20b110,000 hanggang \u20b199,999.00 \nkada buwan. Tinawag ito ng Migrante bilang \n\u201cdagdag na namang pahirap sa mga OFW.\u201d\n\u201cDapat alam ng rehimeng Marcos Jr na habang \nitinataas nito ang singil (ng PhilHealth), tigil ang \nsahod ng karamihan ng mga OFW at nahaharap \nsila sa tumataas na cost of living at upa,\u201d ayon sa \ngrupo sa pahayag nito noong Enero 14. Hindi rin \nsila sang-ayon sa pahayag ng presidente ng \nahensya na \u201cmaliit na halaga\u201d lamang ito sa \nkanila, lalupa\u2019t \u201cramdam na ramdan\u201d naman \ndiumano ng mga OFW ang mga \u201cbenepisyo\u201d ng \nPhilHealth.\n- 45 -\n\n\n\u201cAng totoo, walang pakinabang ang mga OFW sa \nPhilHealth dahil saklaw lamang nito ang Pilipinas. \nKung nagkasakit o nangangailangan ng atensyong\nmedikal ang mga OFW sa ibang bansa, \nkinakaharap nila ang matataas na bayarin at \ngastos at nagagawa nilang makaalpas dahil sa \nmga seguro na pinagbabayaran nila,\u201d ayon sa \ngrupo. Sa Pilipinas naman, kadalasan mayroon \nlamang silang isa o dalawang benepisyaryo.\n\u201cSimpleng pangingikil ng gubyerno ang paniningil\nng PhilHealth,\u201d anito. Patunay umano ito na \nginagawa lamang ng gubyerno na palabigasan ang\nmga OFW, lalupa\u2019t pinagkakaitan sila ng mga \nserbisyo ng estado. Idiniin ng grupo na batayang \nkarapatan ang serbisyong pangkalusugan, at na \ndapat bahagi ito ng mga serbisyo ng gubyerno. \nItinakwil nito ang pagdadahilan ng gubyerno na \nwala na itong pondo para sa mga serbisyong \npanlipunan lalupa\u2019t naglipana ang mga kaso ng \nkorapsyon at pandarambong sa pondo ng bayan, \nkabilang sa PhilHealth.\nMga estudyante at guro sa India, \nnagprotesta laban sa kontra-\ninsurhensyang operasyon SAMADHAN-\nPrahar\nEnero 15, 2024\nNagtipun-tipon ang mga estudyante at guro ng \nDelhi University sa kampus nito sa Delhi, India \nnoong Enero 10 sa pangunguna ng Forum Against\nCorporatization and Militarization (Facam) para \nmagprotesta laban sa kontra-insurhensyang \n- 46 -\n\n\noperasyong SAMADHAN-Prahar. Tinuligsa nila \nang ang kampanyang ito ng rehimen ni Naendra \nModi, na pangunahing tumatarget sa mga sibilyan\nat hindi armadong rebolusyonaryo ng Communist \nParty of India (Maoist).\nAyon sa Facam, pinatindi ng operasyon \nSAMADHAN-Prahar ang militarisasyon sa mga \nkomunidad ng mga Adivasi (katutubo) sa India \npara bigyan-daan ang pandarambong sa likas na \nyaman ng mga kagubatan at lupa ng mga Adivasi. \nAyon sa grupo, sunud-sunod ang plano ng \nreaksyunaryong estado para papasukin ang mga \noperasyong mina, at mga proyekto ng mga \nkorporasyon sa mga rehiyong ito.\n\u201cIpinaiilalim sa militar ang mga komunidad sa \npamamagitan ng pagtatayo ng maramihang mga \nkampong paramilitar at pagpapakat ng libu-libong\nmga pwersang paramilitar\u2026sa ngalan ng kontra-\nMaoistang mga operasyon,\u201d ayon pa sa Facam. Sa \ndatos ng grupo, mayroong hindi bababa sa 195 \nkampong paramilitar ang itinayo sa limang taon \nng pagpapatupad ng estado sa operasyong \nSAMADHAN-Prahar.\nNagbigay ng talumpati sa naturang protesta ang \nmga propesor ng Delhi University na sina \nDr.\u00a0Jitendra Meena, Dr. \u00a0Saroj Giri at Dr. \u00a0Nandita \nNarain. Kinundena nila ang pang-aagaw ng lupa \nng mga Adivasi sa Kaimur, Chhattisgarh na \nplanong gamitin ng estado para sa pangangalaga \nng mga tigre. Nanawagan din sila ng hustisya \npara sa 6-buwang sanggol na pinaslang ng mga \npwersa ng estado sa Bijapur, Chhattisgarh noong \nEnero 1.\n- 47 -\n\n\n\u201cSaan pupunta ang mga magsasakang Adivasi, \nanong mangyayari sa kanilang buhay? Walang \nmay alam.\u201d pahayag ni Dr. \u00a0Meena sa harap ng \nnapakaraming kaso ng pagpapalayas sa mga \nkatutubo mula sa kanilang lupain.\nIkinumpara naman ni Dr. \u00a0Giri ang nararanasan ng \nmga Adivasi sa ginagawang maramihang \npagpapalayas at henodisyo sa mamamayang \nPalestino ng estado ng Israel na suportado ng US. \nTulad sa Palestine, aniya, \u201cang pakikibaka ng \nmamamayan [ng India] laban sa militarisasyon at \npandarambong ng mga korporasyon ay pakikibaka\npara sa kanilang buhay na nakatali sa kanilang \nmga lupa.\u201d\nNagbigay din ng talumpati ang iba pang mga \ngrupong dumalo sa protesta. Nagtanghal din ng \nawit ang mga estudyante at aktibista na \ntumalakay sa paglaban sa pagpapalayas sa mga \nAdivasi.\nYunit ng 96th IB, binulabog ng BHB-\nMasbate\nEnero 15, 2024\nPinatamaan ng isang yunit ng Bagong Hukbong \nBayan (BHB)-Masbate ang nag-ooperasyong tropa \nng 96th sa Sityo Lantawan, Barangay \nGangao,Baleno, Masbate noong Enero 13. \nNabulabog ang naturang yunit militar at kagyat na\nitinago ang kanilang kaswalti upang pagtakpan \nang kahihiyan.\n- 48 -\n\n\nAyon kay Ka Luz del Mar, tagapagsalita ng BHB-\nMabaste, ang armadong opensiba ay bahagi ng \nkanilang pagsisikap na kamtin ang hustisya para \nsa mga biktima ng abusong militar at ipagtanggol \nang mamamayan laban sa nagpapatuloy na \npaghaharing militar sa prubinsya.\nKabilang sa tinutukoy ni Ka Luz ang 24 na biktima\nng pampulitikang pamamaslang sa Masbate sa \nilalim ng rehimeng US-Marcos. Labis din ang galit\nng mga residente sa pamalagiang pagkakampo ng \nmga kontra-insurhensyang yunit ng Armed Forces \nof the Philippines (AFP) at Philippine National \nPolice (PNP) sa mga eskwelahan sa prubinsya.\nInireklamo maging ng ilang mga tauhan ng \nDepartment of Education (DepEd) -Masbate ang \npatuloy na panghihimasok ng militar sa mga \neskwelahan para mangrekrut at pwersahin ang \nmga estudyanteng ipinagpapalagay nilang \nnaninirahan sa mga erya ng hukbong bayan na \nmagbigay ng impormasyon. Ayon pa sa mga ulat, \nilang mga estudyante na ang hindi makapasok sa \neskwela dulot ng takot sa presensya ng militar.\nIsang residente rin ng Barangay Gangao ang \nnagpabatid ng kanyang reklamo at pagkadismaya \nsa armadong pwersa ng estado sa pamamagitan \nng post sa social media noong nakaraang linggo. \nAniya, \u201cnilagay po kayo [yunit ng militar] dito para\nmagpasimula ng katahimikan, kaayusan at \nkapayapaan\u2026hindi po para kayo ang magsimula \nng pangamba at takot ng mamamayan.\u201d\nPagsisiwalat niya, ang yunit militar na nakatalaga \nsa kanilang barangay ay nagpasimuno ng mga \n- 49 -\n\n\ninuman sa loob at labas ng kampo at kung \nmalalasing ay nagpapaputok ng baril at \nnanggugulo sa mga residente. Inireklamo rin niya \nang prostitusyon sa loob ng mismong kampo ng \nmilitar.\n\u201cTapos palalabasin ninyo na may nakita kayong \nkalaban ninyo?\u201d aniya. Kinwestyon niya ang isang \npangyayari kung saan hindi lumalabas sa kampo \nang mga sundalo at bastang nagpapasabog at \nnagpapaputok ng baril nang hindi tiyak kung sino \nang matatamaan.\n\u201cObligasyon ninyong protektahan ang taumbayan, \nhindi magpapakawala kayo ng pasabog at putok \nng baril na mula sa kampo niyo,\u201d himutok niya. \nKinundena niya rin ang pambababae, kahit na \nmga dalagita, ng mga sundalo. \u201cAt nagdadala pa \nkayo sa kampo ninyo ng mga bayarang babae, \ntama po ba iyan?\u201d aniya.\nPahayag ni Ka Luz, ang kanilang armadong \naksyon ay nagpapakita ng determinasyon ng \nhukbong bayan na ipagtanggol ang masa mula sa \nkamay ng mga berdugo. Nagpaabot din siya ng \npasasalamat sa mamamayang Masbatenyo sa \nkanilang patuloy na pagsuporta sa kanilang tunay \nna hukbo at papel sa naging operasyong haras \nlaban sa 96th IB.\nKaanak ng bilanggong pulitikal sa \nQuezon, umapela sa korte\nEnero 16, 2024\n- 50 -\n\n\nNaghain ng apela ang National Union of Peoples\u2019 \nLawyers (NUPL) at ama ng bilanggong pulitikal na\ntagapagtanggol ng karapatang-tao na si Alex \nPacalda sa Court of Appeals sa Maynila noong \nEnero 10. Layunin ng apela na muling buksan ang \nkaso at baligtarin ang hatol na maysala sa kasong \nillegal possession of firearms and explosives. \nIginiit ni Pacalda na gawa-gawa ang mga kasong \nito.\nInilabas ng Lucena City Regional Trial Court \nBranch 56 ang naturang hatol noong Marso 15, \n2023. Pinatawan si Pacalda ng 10 taon na \npagkakakulong para sa illegal possession of \nfirearms, habang reclusion perpetua o \nhabambuhay na pagkapiit sa diumanong paglabag \nniya sa batas sa mga eksplosibo. Ang desisyon ay \ninilabas ni Judge Salvador Villarosa Jr, na itinalaga\nng dating pangulong Rodrigo Duterte.\nInaresto si Pacalda noong Setyembre 14, 2019 sa \nBarangay Magsaysay, Gen. \u00a0Luna, Quezon ng mga \npwersa ng 201st IBde. Nasa konsultasyon si \nPacalda sa masang magsasakang biktima ng \nmilitarisasyon nang dakpin siya.\nMatapos ang iliga na pag-aresto, ipinailalim si \nPacalda sa mental at pisikal na tortyur. Hindi siya \npinakain at pinatulog nang halos 30 oras para \npwersahin siyang \u201cumamin\u201d na myembro siya ng \nBagong Hukbong Bayan. Pinilit siyang papirmahin\nsa isang \u201cdokumento ng pagsuko.\u201d Ginipit din ng \nmilitar ang kanyang pamilya at pinapirma ng kung\nanu-anong dokumento bilang \u201cpatunay.\u201d\n- 51 -\n\n\nKasamang ng ama ni Pacalada sa paghain ng \npetisyon ang mga kaibigan at tagasuporta ni Alex \nat ang grupong Free Alex Pacalda Network. Ayon \nsa grupo, ang paghahain ng apela ay hindi lamang\npaghamon sa desisyon ng korte sa Lucena City \nkundi pagharap nila sa mas malaking sistemang \npaulit-ulit na nagsasantabi sa maliliit na \nmamamayan at ginagamit na instrumento para sa \npampulitikang panunupil.\n\u201cNaniniwala kaming ang laban para sa kalayaan ni\nAlex Pacalda ay hindi mahihiwalay sa mas \nmalaking pakikibaka para sa karapatang-tao, \ndignidad ng mga inaapi,\u201d ayon pa sa kanila. \nHinimok nila ang lahat ng mga tagapamandila ng \nhustisya at nagtataguyod sa karapatang-tao na \nmakiisa sa mahalagang laban na ito.\nMagsasaka sa Negros Occidental, \nnakaligtas sa pamamaril ng 62nd IB\nEnero 16, 2024\nPinagbabaril ng mga sundalo ng 62nd IB ang \nmagsasakang si Cerilo Bagnoran Jr habang \nnagmamaneho ng kanyang motorsiklo at \nbumabyahe sa Crossing Cordova, Barangay \nManghanoy, La Castellana, Negros Occidental. \nPinara siya ng tatlong elemento ng 62nd IB \nCharlie Company sa Crossing Cordova bago \npinaulanan ng bala.\nPauwi sana si Bagnoran sa kanyang bahay galing \nsa trabaho nang pagbabarilin ng mga sundalo. \nSiya ay trabahante sa isang tubuhan. Bagaman \nnakaligtas sa pamamaril, labis na takot at troma \n- 52 -\n\n\nang idinulot sa kanya at kanyang pamilya ng \nnaturang insidente.\nBago pa ang bigong pagpatay, hinanap na si \nBagnoran ng mga nagpakilalang elemento ng \nPhilippine National Police (PNP) noong Enero 7 sa\nkanyang komunidad. Noong Enero 8, \npinaghahahanap siya ng 24 sundalo ng 62nd IB na\nnoo\u2019y nag-ooperasyon sa Sityo Mandayao-4, \nBarangay Kamandag, La Castellana.\nSamantala, hindi rin nakaligtas sa brutalidad at \nterorismo ng estado ang pamilyang Carreon sa \nSityo Bonbon, Barangay Hinakpan, Guihulngan \nCity. Sapilitang pinasok at niransak ng may 40 \ntropa ng 62nd IB ang bahay ng pamilya noong \nEnero 14 ng umaga. Labag sa batas na \npinaghahalungkat ng mga sundalo ang kagamitan \nng pamilya at hinanap si Bimbo Carreon, ang may-\nari ng bahay. Nagdulot ng takot sa pamilya, laluna\nsa mga bata, ang atakeng militar.\nAng taktikang ito ng 62nd IB ay nakabalangkas sa \nkampanyang kontra-insurhensyang ipinatutupad \nng rehimeng US-Marcos. Imbes na \nmakipagsagupaan sa mga yunit ng hukbong \nbayan, tahasang tinatarget ng militar ang mga \nmagsasakang sibilyan, na lubhang labag sa \ninternasyunal na makataong batas at mga \nalituntunin ng digma.\nIpinahayag ng 3rd ID noong Disyembre 2023 na \nplano nitong \u201cdurugin\u201d at ideklarang \u201cinsurgency-\nfree\u201d ang buong isla ng Negros sa unang kwarto \nng 2024, dedlayn na ilang beses na nitong inusog. \nKaugnay nito, nauna nang nagbabala ang Bagong \n- 53 -\n\n\nHukbong Bayan (BHB)-Negros na \nmangangahulugan ito ng pagpapalawig ng \nmilitarisasyon sa mga komunidad sa buong isla.\nMga magsasaka ng Lupang Ramos sa \nCavite, sinisindak ng militar\nEnero 16, 2024\nPinasok ng limang elemento ng Philippine Army \nScout Ranger lulan ng isang trak ng militar ang \nkomunidad ng Lupang Ramos sa Dasmari\u00f1as, \nCavite noong Enero 15. Binatikos ng Katipunan ng\nmga Lehitimong Magsasaka at Mamamayan sa \nLupang Ramos (Kasama-LR) ang pagpasok ng mga\nsundalong may dalang matataas na kalibre ng \narmas sa kanilang komunidad. Anila, paninindak \nat panggigipit sa mga residente at magsasaka ang \npakay ng mga ito.\nAyon sa ulat ng Kasama-LR, hindi awtorisadong \npumasok ang mga sundalo at nang komprontahin \nay nagkasa ng baril ang isa sa kanila para takuhin \nang mga magsasaka. \u201cIto ay isa lamang sa serye \nng mga pagtatangkang pagpasok ng militar at \nkapulisan sa komunidad ng Lupang Ramos at ang \nserye ng red-tagging sa mamayan at magsasaka \nng aming komunidad,\u201d ayon pa sa grupo.\nSa pamumuno ng Kasama-LR, nakikibaka ang mga\nmagsasaka ng Lupang Ramos para sa kanilang \nkarapatan sa 372 ektaryang lupain na pag-aari ng \nmga lehitimong magsasaka at mamamayan sa \nkomunidad. Inaagaw ang lupa ng Na tional Grid \nCorporaton of the Philippines\u2019 (NGCP) na nais \n- 54 -\n\n\nmagtayo ng mga poste ng kuryente sa lupa simula \npa 2014.\nMag-iisang dekada na ang pakikibaka ng mga \nmagsasaka ng Lupang Ramos para ipaglaban ang \nkanilang karapatan sa lupa. Hanggang sa \nkasalukuyan ay nilalabanan nila ang pang-aagaw \nsa pamamagitan ng mga kampanyang barikada at \nsama-samang bungkalan.\nGiit ng Kasama-LR, patuloy silang lalaban para sa \nkanilang karapatan sa lupa. Dapat umanong \npatuloy na biguin ng mga magsasaka ang \npanggigipit at panghaharas ng mga sundalo dahil \nlantaran itong paglabag sa kanilang mga \nkarapatan at nagsasapanganib sa kanilang buhay \nat kaligtasan.\nPaglabag sa internasyunal na \nmakataong batas ng AFP sa \nkampanyang aerial bombing, binatikos\nEnero 16, 2024\nBinatikos ng grupong International Coalition for \nHuman Rights in the Philippines (ICHRP) ang \nlansakang paglabag ng Armed Forces of the \nPhilippines (AFP) sa internasyunal na makataong \nbatas (IHL) sa paglulunsad nito ng labis-labis at \nsuperyor na lakas na mga pag-atake at \nkampanyang aerial bombing laban sa maliit at \nmahihinang istruktura ng mga kampo ng Bagong \nHukbong Bayan (BHB).\n\u201cMahigpit na kinukundena ng ICHRP ang \ndisproportionate na paggamit ng armas ng 403rd \n- 55 -\n\n\nIBde, 4th ID ng AFP sa aerial bombing nito noong \nDisyembre 25 hanggang Disyembre 26, 2023 sa \nMalaybalay City, Bukidnon,\u201d ayon kay Peter \nMurphy, chairperson ng koalisyon. Giit niya, \nipinakikita nito ang lantarang kawalang respeto \nng AFP sa karapatang-tao at internasyunal na \nmakataong batas.\nAyon sa paunang ulat ng yunit ng Bagong \nHukbong Bayan (BHB) sa Bukidnon, naghulog ng \napat na bomba ang Tactical Air Wing ng 4th ID sa \nisang temporaryong kampo ng hukbo sa Barangay \nCan-ayan, Malaybalay City. Dalawang araw \nmatapos nito, muli itong nambomba sa Sityo \nBagong Lipunan, Barangay Linabo sa bayan ng \nQuezon. Labis-labis at walang patumangga ang \npaghuhulog ng ilang 250-libras na bomba, na \nnaghasik ng teror sa mamamayan ng Bukidnon.\nNapaslang sa pambobomba sa Malaybalay City \nang 10 indibidwal na nasa kampo noon ng BHB. \nSa ulat, nagkalasug-lasog ang katawan ng mga \ntinamaan dahil sa labis-labis na lakas ng mga \nbombang ginamit ng AFP. Gumamit din ang AFP \nng mga kanyong ATMOS 2000 na binili pa nito sa \nIsrael.\nAng paggamit ng malalakas na bomba ay \u201clikas na\nindiscriminate\u201d o walang pinipili, \nnagsasapanganib sa buhay at kabuhayan ng mga \nsibilyan at nagdudulot ng malawak na pagkawasak\nsa kapaligiran. Sa katotohanan, lagpas sa ground \nzero ang epekto ng pambobomba ng AFP mula sa \nere. Winasak nito ang kapayapaan, nagdulot ng \nmalawak na takot, panic at troma sa mga \nresidente sa kalapit na mga komunidad at \n- 56 -\n\n\nwinawasak ang kagubatan na pinagkukunan nila \nng pagkain at kabuhayan.\nLiban dito, binatikos ng ICHRP ang naganap ang \npag-atake at walang habas na pamamaril ng 59th \nIB sa yunit ng hukbong bayan sa Barangay \nMalalay, Balayan, Batangas noong Disyembre 17, \n2023. Napatay dito ang limang Pulang \nmandirigma at dalawang sibilyan na sina Pretty \nSheine Anacta (19) at si Rose Jane Agda (30). \nDumadalaw ang dalawa sa kanilang kaanak na \nPulang mandirigma ng BHB nang paslangin.\nAyon sa nakalap na ulat ng BHB, hinimatay si \nPretty Sheine sa unang bugso ng pamumutok ng \nmga pasistang tropa, bago siya tuluyang pinatay \nng militar. Kasuklam-suklam naman ang sitwasyon\nni Rose Jane nang makita ang bangkay niya sa \npunerarya kung saan nakababa ang pantalon nito, \npalatandaang pinagsamantalahan siya.\nSamantala, dinakip at hanggang ngayon ay hindi \npa inililitaw ng militar ang sugatang mandirigma \nna si Baby Jane Orbe (Ka Binhi). Sang-ayon sa \nmga panuntunan ng internasyunal na makataong \nbatas, dapat kilalanin ang kanyang mga karapatan\nng katunggaling armadong pwersa.\n\u201cSa paggamit nito ng labis-labis na lakas at \npaghahasik ng lagim sa lokal na mga magsasaka \nsa mga opensibang ito, nilabag ng AFP ang IHL at \nnagpamalas ng lantarang pagbalewala sa \nkagalingan ng mamamayan,\u201d ayon pa kay Murphy.\nDagdag pa niya, higit na nakagugulantang ang \nmga paglabag na ito sa alituntunin ng digma \n- 57 -\n\n\nkasunod ang kamakailang indikasyon ng Gubyerno\nng Republika ng Pilipinas (GRP) na muling \nmakipagnegosasyon sa National Democratic Front\nof the Philippines (NDFP), na kumakatawan sa 18 \nrebolusyonaryong mga organisasyon kabilang ang \nBHB.\nBinigyang diin ni Murphy na ang brutal na mga \npag-atakeng ito sa kanayunan ay bahagi ng \nkontra-insurhensyang estratehiya ng rehimeng \nUS-Marcos na gumagamit ng sapilitang \npagbabakwit, pag-hamlet at rekonsentrasyon ng \nmga komunidad, peke at sapilitang pagpapasuko \nsa mga sibilyan, arbitraryong pag-aresto, mga \npagdukot at desaparesido, tortyur at ekstra-\nhudisyal na mga pagpatay.\n\u201cSa harap ng brutalidad na ito ng AFP sa gera nito\nlaban sa BHB, pinagtitibay ng ICHRP ang suporta \nsa panawagan ng mamamayang Pilipino para sa \ntunay na solusyon sa armadong tungglian sa \npagtugon sa mga ugat nito kabilang ang \nmalawakang kahirapan, kawalan ng trabaho at \nmga industriya, at ang hindi patas na pamamahagi\nng lupa,\u201d pahayag pa ni Murphy.\nAerial strikes ng US at UK sa Yemen, \nkinundena ng ILPS-US\nEnero 17, 2024\nMariing kinundena ng International League of \nPeoples\u2019 Strugles-US ang pag-atake ng \nimperyalismong US at kasapakat nitong United \nKingdom sa bansa at mamamayang Yemen.\n- 58 -\n\n\n\u201cNaninindigan kami para sa karapatan ng \nmamamayang Yemeni, hindi lamang para \ndepensahan ang kanilang lupa, kundi pati sa \nkanilang karapatan na tulungan ang mamamayang\nPalestino, na pareho nilang nagtatanggol sa \nkanilang lupa,\u201d ayon sa pahayag ng ILPS-US \nnoong Enero 13.\nGamit ang mga eroplanong pandigma at kanyon \nna nakalagay sa mga warship, binomba ng US ang\n60 target sa 16 lugar noong Enero 11. Ayon sa \nILPS, nagsimula ang pag-atake ng US nang \npaputukan nito ang mga barkong Yemeni sa Red \nSea na inakusahan nitong \u201cnangho-hostage\u201d ng \nmga komersyal na barko sa Bab al-Mandab Strait \nna matatagpuan sa hilagang bahagi ng naturang \nkaragatan. Pinabulaanan ito ng gubyernong \nYemeni, sa pagsabing tinatarget lamang nito ang \nmga barkong papunta sa Zionistang Israel bilang \nambag sa pagpinsala sa war machine nito at \nambag sa pakikibakang Palestino.\n\u201cWalang pinsalang dala ang mga hakbang ng \nYemen sa mamamayan o ari-arian, habang ang \nmga pambobomba ng US ay pumatay na ng 15 \nkatao at nangwasak ng imprastruktura,\u201d ayon sa \ngrupo.\nGayundin, nagdulot ang mga pambobombang ito \nng malawakang pagkaalarma sa buong bansa na \nmalaon nang lugmok sa pinakamalalang \nmakataong krisis sa buong mundo dulot ng walang\nawat na pambobomba rito ng US, Saudi Arabia at \nUnited Arab Emirates mula pa 2014. Ayon sa \nUnited Nations, umaabot sa 21 milyong Yemeni o \n- 59 -\n\n\n2 /3 ng populasyon ang nakaasa sa makataong \nayuda para mabuhay.\nBHB-Sorsogon, naglinaw sa serye ng \nmga engkwentro noong Enero 14\nEnero 17, 2024\nPinasinungalingan ng Bagong Bagong Hukbong \nBayan (BHB)-Sorsogon ang ilan sa mga pahayag \nng 31st IB kaugnay ng pinalalabas nitong naganap\nna serye ng engkwentro sa prubinsya noong Enero\n14. Ayon sa yunit, ang ilan sa mga engkwentro at \npinalalabas na nasamsam na kagamitang militar \nay pawang kasinungalingan.\nGiit ng Pulang hukbo, walang katotohanan ang \ninianunsyong bakbakan ng 31st IB at yunit nito sa \nBarangay De Vera, Donsol noong Enero 14 ng \nalas-6 ng umaga. Walang yunit ng BHB-Sorsogon \nsa naturang lugar kaya imposible ang sinasabing \nengkwentro. Pawang itinanim na mga ebidensya \nang sinasabing nasamsam na mga armas, magasin\nat iba pang kagamitang militar sa lugar, ayon pa \nsa yunit.\nSamantala, iginiit ng yunit na walang nakumpiska \no nasamsam na kahit anong armas sa \nengkwentrong naganap sa Barangay Sangat, \nGubat sa Sorsogon mga dakong alas-2:45 ng \nhapon sa araw na iyon.\nHindi rin umano totoo ang pagsuko ng dalawang \nPulang mandirigma ng hukbong bayan sa \nBarangay San Isidro, Bulusan sa 22nd IB. Ang \n- 60 -\n\n\npinangalanan na \u201cJohnny\u201d at \u201cGanda\u201d ay mga \nsibilyang pinilit ng mga sundalo na \u201csumuko.\u201d\nPinarangalan naman ng yunit ang Pulang \nkumander na si Baltazar Hapa (Ka Patrick) na \nnapaslang sa pag-atake ng 31st IB sa Barangay \nTogawe, Gubat, Sorsogon noong Enero 14 ng alas-\n6 ng gabi.\nMga biktima ng pamamaril ng 2nd IB, \nkinasuhan at ikinulong\nEnero 17, 2024\nInaresto ng mga pwersa ng estado ang limang \nsibilyan sa Masbate noong nakaraang linggo. Ang \nlima na sina Jamara Tumangan, Rowel Hagnaya, \nAlden Tumangan, Rico Cuyos at Senen Dollete ay \ninaakusahan na mga Pulang mandirigma na naka-\nengkwentro ng 2nd IB sa Barangay Balantay, \nDimasalang noong Hunyo 16, 2023.\nItinanggi ito ng mga biktima at iginiit na, \nkatunayan, sila ay mga sibilyang biktima ng \npamamaril ng mga sundalo. Ang pamamaril na ito \nay nagresulta pa sa pagkamatay ng noo\u2019y kasama \nnilang 17-anyos na si Rey Belan.\nNangangaso ang mga biktima sa gubat nang \nmakasalubong at pinaulanan sila ng bala ng nag-\nooperasyong tropa ng 2nd IB bandang alas-3:35 \nng hapon. Nauna nang pinasinungalingan ng mga \nresidente at kaanak ng mga biktima ang palabas \nng militar na isang \u201cengkwentro\u201d ang naganap \nnoong Hunyo 2023.\n- 61 -\n\n\nWala na ngang hustisya para kay Belan at \nkanyang mga kasamahan, ngayon ay inaresto pa \nang mga biktima, pahayag ng BHB-Masbate. \u201cSa \nilalim ng batas militar sa Masbate, ang biktima \nang nagiging kriminal, at ang kriminal ang \nnagiging biktima,\u201d ayon kay Ka Luz del Mar, \ntagapagsalita ng BHB-Masbate.\nAyon pa kay Ka Luz, ginawa ito ng 2nd IB para \npagtakpan ang kanilnag karumal-dumal na krimen\nat baluktutin ang katotohanan. \u201cNangangamba \nang rebolusyonaryong kilusan na hindi lamang \nsina Belan, Tumangan at mga kasamahan ang \nmakaranas ng ganitong paglapastangan kundi \nmaging ang iba pang biktima at kanilang kaanak,\u201d\npahayag pa niya.\nIpinabatid ng yunit ng BHB sa prubinsya na \nmagsisikap ito para mabigyan ng hustisya ang \nmga biktima ng pasistang paghahari ng militar.\nMga manggagawang Pilipino na \nnawalan ng trabaho sa New Zealand, \nnaggiit ng karampatang tulong\nEnero 17, 2024\nNagkaisang iginiit ng mga manggagawang \nnawalan ng trabaho sa New Zealand ang hindi pa \nnaibibigay sa kanila na sahod nang biglang \nmagsara ang kumpanyang nagkontrata sa kanila. \nKasabay nito, itinulak nila ang embahada ng \nPilipinas na kagyat na ilabas ang tulong at \nayudang nararapat sa kanila.\n- 62 -\n\n\nNawalan ng trabaho ang mahigit 1,000 \nmanggagawa, kabilang ang 495 manggagawang \nPilipino, nang nagdeklara ng bankcrupty \n(pagkabangkarote) ang ELE Holdings Ltd sa New \nZealand, apat na araw bago magpasko noong \nDisyembre 2023. Ang ELE Holdings ay grupo ng \nlimang kumpanya kung saan kabilang ang \nmalaking ahensya sa paggawa (manpower agency)\nna nag-eempleyo ng mga temporaryong \nmigranteng manggagawa. Marami sa mga ito ay \npinahintulutang magtrabaho sa bansa sa bisa ng \nmga temporary visa, at sa gayon ay nanganganib \nna mapauwi kung hindi agad makakuha ng \nbagong visa at trabaho.\nAyon sa Migrante Aotearoa, 46 pa lamang sa mga \nPilipinong humingi ng tulong sa embahada ng \nPilipinas ang nakatanggap ng ayudang pinansyal \nnoong Enero 13. Hirap ang mga manggagawa sa \nkanilang kalagayan, at hirap din ang mga \npamilyang nakaasa sa kanila na nasa Pilipinas. Sa \nngayon, tinutulungan sila ng FIRST Union at \nUnion Network of Migrants (Unemig) para sa \nkanilang pinakabatayang pangangailangan tulad \nng pagkain at iba pa.\nWala pa ring natatanggap na tulong ang mga \nmanggagawa ng ELE na nagkataong nasa \nPilipinas nang ito ay magsara.\n\u201cKaramihan sa mga manggagawa ng ELE (ay \nnagpahayag) ng ayaw nilang bumalik sa Pilipinas \ndahil alam nilang walang available na trabaho \npara sa kanila doon,\u201d ayon sa Migrante-Aoteroa. \n\u201cMalaking wake-up call (panggulantang) ito sa \ngubyernong Pilipino na dapat tinitiyak nitong may \n- 63 -\n\n\ndisenteng trabaho sa bansa, at itigil ang \npatakarang labor export laluna\u2019t hindi naman ito \nhandang magbigay ng kagyat na tulong sa mga \nOFW at kanilang mga pamilya sa mga panahong \nkailangan nila ang proteksyon at serbisyo ng \ngubyerno.\u201d\nSa Enero 19, magtitipon ang mga manggagawa ng\nELE sa tatlong lugar sa New Zealnad (Auckland, \nWellington at Christchurch) para kalampagin ang \nELE at ang gubyerno ng Pilipinas na kagyat na \nibigay ang sahod at ayudang nararapat sa kanila.\nPagtatambak ng armas at matagalang \npresensya ng militar ng Canada at UK \nsa Pilipinas, tusong inilulusot\nEnero 18, 2024\nDi na lamang US ang papayagan ng rehimeng \nMarcos Jr na magtambak ng tropa, mga sandata at\ngamit-militar sa Pilipinas, pati Canada at United \nKingdom ay pahihintulutan na rin nito sa ilalim ng \nnilulutong mga kasunduang militar sa pagitan nito\nat nabanggit na mga bansa.\nIsang kasunduan sa \u201cenhanced defense \ncooperation\u201d o EDCA ang sinasabing \u201cinaayos\u201d na \nsa pagitan ng Pilipinas at Canada, ayon kay \nGilbert Teodoro Jr, kalihim ng Department of \nNational Defense noong Enero 16. Pipirmahan ito \nsa loob ng unang kwarto ng taon. Katulad sa \nEDCA ng bansa sa US, iniikutan nito ang \npagbabawal sa pagtatayo ng mga base militar, \npagtatambak ng mga armas pandigma, at \npagpasok ng mga armas nukleyar. Naghahabol din\n- 64 -\n\n\nang Canada ng sariling Visiting Forces Agreement\nna tiyak na magbibigay ng parehong mga \npribilehiyo sa mga tropang Amerikano ngayon sa \nbansa.\nKatulad ng EDCA at VFA ng US sa Pilipinas, tiyak \nring pahihintulutan ng papet na rehimeng Marcos \nJr ang matagalang presensya ng mga dayuhang \ntropang Canadian.\nNangangailangan ng pagsang-ayon ng mayorya ng\nSenado ang isang tratadong militar. Nilusaw ng \nSenado ang huling gayong tratado, ang US-\nPhilippine Military Bases Agreement noong 1991, \nna sumipa sa mga pwersa ng US sa malalaking \nbase militar nito sa Subic at Clark. Sa VFA, \nwalang awtoridad ang Pilipinas sa mga sundalong \nAmerikanong pumapasok sa Pilipinas, kahit pa \nnakagawa ng mga krimen. May mga ekstra-\nteritoryal din silang karapatan sa inako nilang \nmga \u201cEDCA site\u201d na walang iba kundi mga base \nmilitar.\nMagkakaroon din ng \u201ckasunduan\u201d ang Pilipinas at \nUK para pahintulutan ang presensya ng mga tropa\nng huli sa mga isinasagawang wargames ng US sa\nkalupaan at soberanong karagatan ng bansa sa \nsusunod na limang taon.\nPapel ng ADB sa huwad na \nmodernisasyon ng transportasyon, \nbinatikos\nEnero 20, 2024\n- 65 -\n\n\nNagprotesta sa harap ng upisina ng Asian \nDevelopment Bank (ADB) sa Ortigas Center sa \nMandaluyong City ang kabataan, sa pangunguna \nng League of Filipino Students, para batikusin ang\npapel nito sa huwad na modernisasyon sa \ntransportasyon at pag-phase-out sa tradisyunal na \nmga dyip. Pasimuno ang ADB sa paninisi sa \ntradisyunal na mga dyip bilang pollutant, dahilan \nng trapik, di episyente at nakasasama sa \nkalusugan ng mga komyuter. Itinutulak ng ADB \nang pagpapatakbo ng \u201cligtas,\u201d \u201cmalinis\u201d at \ndiumano\u2019y abot-kaya na mga bus na buu-buong \niaangkat mula sa Japan, US, Korea at kahit sa \nChina.\nPinakamatingkad ang pakanang ito sa \nprogramang Bus Rapid Transit (BRT) na itinutulak\nng ADB sa Davao. Tumataginting na $1 bilyon ang\nipinautang nito sa lokal na gubyerno para palitan \nang mga bus, dyip at traysikel na pumapasada sa \nsyudad ng mahigit 1,000 bus na Euro-5 compliant \nat pinatatakbo ng elektrisidad na gawang-Japan at\nKorea. Sisimulan na ang \u201ctranspormasyon\u201d ng \nbuong sistema ng transportasyon ng Davao \nngayong 2024. Ipinangangalandakan ng ADB at \nJapan ang BRT bilang programang magpapababa \nsa emisyong greenhouse gas (GHG) ng Pilipinas at\npagpupwesto ng transportasyong \u201clow carbon.\u201d \nIto rin ang pagdadahilang isinumite ng Office of \nthe Solicitor General bilang sagot sa petisyon ng \ngrupong Piston para ipatigil ang PUVMP sa buong\nbansa. Ayon sa OSG, ang pag-phase-out ng mga \ndyip ay bahagi ng \u201cclimate commitment\u201d ng \nPilipinas na pababain ang emisyong GHG nito.\n- 66 -\n\n\nSa National Capital Region at iba pang bahagi ng \nbansa, kasunod ng pwersahang konsolidasyon ng \nmga prangkisa ang pwersahang pagpapabili sa \nmga drayber at opereytor ng napakamahal na mga\nminibus na gawang-Japan o Korea, o di kaya\u2019y \nmga makinang pinatatakbo ng elektrisidad na \ngawang-US. Dahil walang sariling industriya ang \nPilipinas sa paggawa ng buong mga sasakyan, o \nkahit ng mga makina at pyesa, kakailanganin \nnitong iangkat ang mahahalagang bahagi, kung \nhindi man ang buu-buong mga sasakyan.\n\u201cGagawing negosyo at pagkakakitaan lamang ang \nmga driver at operator sa pagpapautang o official \nassistance ng ADB sa tabing ng PUVMP sa \npaglalako nito ng mga imported modern jeep na \ntuluyang magpe-phaseout sa tradisyunal na jeep \nat tatanggalan ng kabuhayan ang libu-libong \ntsuper at operators,\u201d pahayag ni Elle Buntag, \npangkalahatang kalihim ng grupo.\nSa ngayon, mayorya ng pumapasadang bus sa \nbansa ay imported mula sa Japan. Noong 2021, \nnag-import ang bansa ng mga bus na \nnagkakahalaga ng $206 milyon mula sa Japan, \nChina ($21.7M), South Korea ($2.7M), Vietnam \n($526,000), at United Arab Emirates ($45,300).\nMinanupaktura rin sa Japan ang mga makina ng \nmga tradisyunal na dyip (kalakhan gawang-Isuzu, \nMitsubishi at Toyota) na nais ngayong palitan ng \nnaturang mga kumpanya ng \u201cmas malinis\u201d na \nminibus.\n- 67 -\n\n\nMalaking tambakan rin ng used vehicle o segunda \nmano at lumang modelong mga sasakyang \nJapanese ang Pilipinas.\n\u201cSa pamamagitan ng ADB, naghanap ito ng \natrasadong bayan na pwede nilang pagtambakan \nat pagbentahan ng mga nabanggit [uniform \nvehicles]. Dahil sa kawalan ng makamasa at \naksesibol na pampublikong transportasyon, \nPilipinas ang nahanap nilang malaking potential \nmarket para sa mga sobrang produkto nila,\u201d \ndagdag pa niya.\nAng ADB ay multilateral na bangkong dominado \nng estado at mga kapitalistang Japanese. \nNagsisilbi itong katuwang ng World Bank sa \nrehiyon ng Asia sa pagtutulak ng mga \nimperyalistang patakaran.\nPiston: Walang kinalaman sa \u201cclimate \ncommitment\u201d ng bansa ang \npwersahang konsolidasyon ng \nprangkisa ng mga dyip\nEnero 20, 2024\nPinuna ng Pagkakaisa ng mga Samahan ng Tsuper\nat Operator Nationwide (Piston) ang sagot ng \nOffice of the Solicitor General sa petisyon ng mga \ndrayber at opereytor ng dyip na nakasampa sa \nKorte Suprema laban sa pwersahang \nkonsolidasyon ng mga prangkisa na labag sa \nprinsipyo ng malayang pag-organisa. Sa sagot ng \nOSG, na siyang kumakatawan sa DOTr at LTFRB \nsa kaso, layunin diumano ng PUV modernization \nprogram (PUVMP) ang pagtupad sa mga pangako \n- 68 -\n\n\nng bansa na bawasan ang mga greenhouse gas \n(GHG) emissions o maduming usok na ibinubuga \nng bansa.\nTanong ng Piston, ano naman ang kinalaman ng \nmandatory franchise consolidation ng PUVMP sa \ndedlayn sa pag-abot ng \u201cclimate commitment\u201d ng \nPilipinas o mga hakbangin pinangako ng bansa?\n\u201cAng pagpupumilit ng DOTr at LTFRB sa franchise\nconsolidation, na kalaunan ay magreresulta sa \npagkamkam ng malalaking negosyanteng \nkooperatiba at korporasyon na may kakayahang \nbumili ng hindi bababa sa 15 minibus bawat ruta, \nay walang kinalaman sa anumang mga pagtugon \nsa klima,\u201d pahayag ng grupo ng mga tsuper at \nopereytor.\n\u201cMagreresulta lamang ito sa matinding pagkawala\nng hanapbuhay ng mga tsuper at maliliit na \noperator at sa tahasang pang-aagaw ng mga \nmalalaking korporasyon sa kontrol ng ating \npampublikong transportasyon.\u201d\nBinanggit ng Piston na inirekomenda mismo ng \nUN special rapporteur for climate change na si \nIan Fry na bumuo ang estado ng patakaran para \nsa makatarungang transisyon sa transportasyon \npara maprotektahan ang karapatan ng mga \nmanggagawa sa disenteng trabaho. Paulit-ulit \nnang idinidiin ng Piston at ng grupong MANIBELA\nna papatayin ng PUVMP at pwersahang \nkonsolidasyon ang hanapbuhay ng maliliit na \ntsuper at opereytor.\n- 69 -\n\n\n\u201cHindi kailangan ang franchise consolidation para \nmapabuti ang public transportation system,\u201d giit \nng Piston. \u201cMaaari nating ayusin at paunlarin ang \nkalunos-lunos na lagay ng public transport sa \nbansa nang hindi nilalabag ang karapatan ng mga \ntsuper at maliliit na operator sa disenteng \ntrabaho.\u201d\n\u201cAng tugon ng OSG at ang pagtatangka ng mga \nmaka-PUVMP na harangan ang ating petisyon sa \nKorte Suprema ay nagbubunyag lang ng tunay na \nlayunin ng rehimeng Marcos sa pagtulak nito sa \nPUVMP,\u201d ayon sa Piston.\nLiban sa pagbibigay-daan sa pang-aagaw ng \nmalalaking burgesya sa kanilang kabuhayan, batid\nrin ng mga tsuper at opereytor na bibigyan-daan \nng PUVMP ang pagtatambak ng sarplas na mga \nsasakyang minibus, makina, pyesa at iba pang \nprodukto mula sa US, Japan, Korea at maging sa \nChina. Tulad ng OSG, bukambibig rin ng mga \nbansang ito, partikular ng Japan, ang pag-apula sa\nclimate change sa pamamagitan ng paglalatag ng \ntransportasyong \u201clow carbon.\u201d\nKung usapin lamang ng \u201cclimate commitments,\u201d \nmalayong-malayo ang usapin ng ibinubugang \ngreenhouse gas ng mga tradisyunal na dyip sa \npangunahing mga salarin nito sa bansa. Sa ulat ng\nClimate Action Tracker noong Hunyo 2023, ang \npangunahing nagpapataas ng emisyong GHG sa \nPilipinas ay ang sektor ng enerhiya, na nakaasa \npangunahin sa plantang pinatatakbo ng karbon \n(coal).\n- 70 -\n\n\nGayundin, imbes na bawasan ng estado ang \npangkalahatang pagsalalay ng bansa sa fossil gas, \npinayagan pa nito ang malalaking burgesya na \nmagtayo ng dagdag na pitong LNG (liquid natural \ngas) terminal para imbakan ng imported na LNG \nmula sa US, na numero unong nagluluwas ng LNG\nsa buong mundo. Tatlo rito ay gumana simula \n2023.\nNag-aambag ang Pilipinas ng 0.48% sa emisyong \nGHG sa buong mundo. Sa kabilang panig, 2.6% ng\npandaigdigang GHG ang nanggagaling sa Japan at\n14% sa US.\n2 magsasaka, pinaslang ng 62nd IB sa \nmodus na pekeng engkwentro\nEnero 21, 2024\nDinampot at tinortyur, bago pinaslang ng mga \nsundalo ng 62nd IB ang dalawang magsasaka sa \nBarangay Sag-ang, La Castellana, Negros \nOccidental noong Enero 17 ng umaga. Para \npagtakpan ang kanilang karumal-dumal na \nkrimen, pinalalabas ng mga sundalo na napatay \nsina Boy Baloy, 60 anyos, at Bernard Torres, 50, \nsa modus nito na pekeng engkwentro.\nSa impormasyon ng mga saksi, sina Baloy at \nTorres ay dinampot sa kanilang tinutuluyang \nbahay ng alas-6:45 ng umaga, inilayo sa \nkomunidad, ipinailalim sa matinding interogasyon,\nbinugbog at tinortyur, bago binaril ng mga \nberdugo. Si Baloy ay kasapi ng Kaisahan sa \nGamay\u2019ng Mag-uuma sa Oriental Negros \n(KAUGMAON-Guihulngan Chapter), habang si \n- 71 -\n\n\nTorres ay isang drayber ng habal-habal at kasapi \nng Undoc-Piston-Guihulngan Chapter.\nMula pa 2017, paulit-ulit nang nakararanas ng \npanggigipit at panghaharas ang dalawa mula sa \nmga pwersa at ahente ng estado. Nakaligtas si \nTorres at kanyang pamilya sa madugong Oplan \nSauron na inilunsad ng rehimeng US-Duterte \nlaban sa mamamayang Negrosanon noong \nDisyembre 2018.\nNaglinaw rin si Ka JB Regalado, tagapagsalita ng \nBagong Hukbong Bayan (BHB) -Central, na hindi \nmga kasapi ng hukbong bayan ang dalawa. \u201cHindi \narmado ang mga biktima at pinalalabas lamang na\nnakumpiskahan ng dalawang shotgun, kalibre .45 \npistola at iba pang sinasabing subersibong \ndokumento. \u201cWalang engkwentro,\u201d giit niya.\n\u201cAng ganitong kasinungalingan ng 62nd IB laban \nsa mga inosenteng sibilyan ay hindi na bago, \nbagkus isang pasistang tatak ng reaksyunaryo at \nmersenaryong Armed Forces of the Philippines \n(AFP),\u201d pahayag ni Ka JB.\nBinatikos din ng panrehiyong kumand ng BHB sa \nNegros Island ang modus na pekeng engkwentro \nng 62nd IB. Isiniwalat din ni Ka Maoche \nLegislador, tagapagsalita ng BHB-Negros Island, \nna mayroong isa pang pinalabas na pekeng \nengkwentro sa Barangay Cambayobo, Calatrava, \nNegros Occidental noong Enero 15.\n\u201cAng sinasabing nareyd na kampo ng 79th IB ay \ndrama lamang at ang sinasabing engkwentro ay \n- 72 -\n\n\ngamit na gamit nang iskrip ng AFP,\u201d ayon pa kay \nKa Maoche.\nAniya, nagsasagawa ng \u201cfake news spree\u201d ang 3rd\nID at ang lahat ng anim na batalyon sa ilalim nito \nsa isla ng Negros. Hinahabol nito ang hibang na \npahayag na \u201cnabuwag\u201d na ang mga yunit ng \nhukbong bayan sa isla, pinababagsik nito ang \nkanilang kampanyang kontra-insurhensya na \nnagsasapahamak at tumatarget sa mga sibilyan at \nlumalabag sa kanilang karapatang-tao.\nMga grupong relihiyoso at kabataan, \nmuling nagrali kontra pagmimina sa \nEastern Samar\nEnero 21, 2024\nMahigit isanlibong mamamayan ang nagsama-\nsama noong Enero 20 sa Immaculate Conception \nParish Church sa bayan ng Guiuan para ipamalas \nang kanilang pagtutol sa mapanirang pagmimina \nsa buong isla ng Samar. Ang aktibidad na tinawag \nbilang \u201cIsland Wide Jericho Prayer Assembly\u201d ay \npinangunahan ng Save Homonhon Movement, at \nmga grupo at diyosesis ng simbahang Katoliko sa \nbuong isla.\nPanawagan ng mga nakiisa sa pagkilos na itigil \nang mapanirang pagmimina sa mga isla ng \nHomonhon at Manicani sa Guiuan, at maging sa \niba pang bahagi ng isla. Kasalukuyang nag-\nooperasyon ang apat na kumpanyang mina para \nkumuha ng nickel at chromite sa isla ng \nHomonhon.\n- 73 -\n\n\nNag-umpisang magmina ang mga kumpanyang \nTechiron Resources Inc, Emir Mineral Resources \nCorp, King Resources Mining Corp, at Global Min-\nmet Resources Inc noong maagang bahagi ng \n2015.\nAng kumpanyang Techiron, na nagmimina sa \n1,500-ektaryang kalupaan sa isla, ay isa sa mga \nkumpanyang ipinasara ni dating Department of \nEnvironment and Natural Resources (DENR) \nSecretary Gina Lopez noong 2017. Muli itong \nnagbukas noong 2020 matapos bawiin ang \nsuspensyon.\nSa tala ng gubyerno, ang apat na kumpanyang ito \nay nakapagmina ng 605,176 metriko tonelada \n(MT) ng nickel ore at 19,105 MT ng chromite sa \nisla noong 2021 lamang. Sa ulat mismo ng \nDepartment of Environment and Natural \nResources Forestry Management Bureau, halos \n1,000 ektaryang kagubatan mula 1990 hanggang \n2021 ang kinalbo dahil sa mga operasyong \npagmimina sa isla.\nDumalo at nakiisa sa pagkilos ang ilang mga \nkinatawan ng Diocese of Borongan (Eastern \nSamar), Diocese of Calbayog (Western Samar) at \nDiocese of Catarman (Northern Samar.) Ito na ang\nikalawang pagkilos na inilunsad ng mga grupo \npara ipahinto ang mapanirang pagmimina sa \nbuong isla.\nUnang nagsama-sama at nagmartsa ang humigit-\nkumulang 2,000 residente mula sa iba\u2019t ibang \nprubinsya ng Samar noong Agosto 7, 2023 sa \nsentro ng Borongan City, Eastern Samar. \n- 74 -\n\n\nNagmartsa sila noon mula sa kapitolyo ng syudad \ntungo sa simbahan.\nPamilya ng martir, binantaan at \nhinaras ng AFP\nEnero 21, 2024\nKinundena ng BHB-Sorsogon (Celso Minguez \nCommand) ang panggigipit ng 31st IB at mga \nahenteng paniktik sa pamilya ni Baltazar Hapa (Ka\nPatrick) noong Enero 20. Sinugod ng 10 elemento,\nsa pangunguna ni Jordan Enconado, ahente ng \n96th MICO, ang burol ni Ka Patrick sa isang \npunenarya sa sentro ng Gubat, Sorsogon.\nAyon sa pamilya, nagbanta ang mga ahenteng \nmilitar na papatayin nila ang kapatid ni Baltazar \nna matagal nang namuhay bilang sibilyan, kung \nhindi daw ito susuko.\nNananawagan ang pamilyang Hapa na respetuhin \nsila at tigilan na ang panghaharas sa kanila. \nMatagal nang gawi ng AFP na sundan at gipitin \nang naiwang pamilya ng mga martir ng BHB.\nSi Ka Patrick ay napaslang ng mga elemento ng \n31st IB nitong Enero 14, sa Barangay Togawe, \nGubat, Sorsogon.\nAyon kay Ka Samuel Guerrero, tagapagsalita ng \nNPA Sorsogon \u201cAng pananakot at panghaharas sa \nwalang kalaban-labang mga sibilyan ay isang \nkaduwagan at paglabag sa internasyunal na \nmakataong batas at sa Comprehensive Agreement \non Respect for Human Rights and International \nHumanitarian Law (CARHRIHL) hinggil sa \n- 75 -\n\n\nwastong pagtrato sa mga sibilyan sa gitna ng \numiiral na gera sibil sa bansa.\u201d\n\u201cIpinapakita lamang ng insidenteng ito ang \nkaduwagan at kawalang respeto ng mga \nreaksyunaryong armadong pwersa sa mga batas \nng digma,\u201d aniya.\n(Ulat mula sa Radyo Bulusan)\nPinunong obispo ng CBCP, nagsagawa \nng misa para sa mga bilanggong \npulitikal sa Taguig City\nEnero 21, 2024\nNagdaos ng isang misang Katoliko ang pinunong \nobispo ng Catholic Bishops\u2019 Conference of the \nPhilippines (CBCP) na si Kalookan Bishop Pablo \nVirgilio David para sa mga bilanggong pulitikal at \nmga nakapiit sa Metro Manila District Jail Annex 4\n(MMDJ-4) sa Camp Bagong Diwa, Bicutan, Taguig \nCity noong Enero 16. Naisagawa ito sa imbitasyon\nat pag-aasikaso ng Kapatid, grupo ng mga kaanak \nat kaibigan ng mga bilanggong pulitikal.\nSi Bishop David ay kilala sa walang puknat na \npagtatanggol sa karapatan ng mga biktima ng \ngera kontra droga ng dating rehimeng Duterte. \nAng misa sa naturang piitan ay kauna-unahan sa \nkasaysayan na pinangunahan ng isang obispo.\n\u201cLabis ang saya namin na tinanggap niya ang \naming imbitasyon para magbigay ng misa para sa \naming intensyon na mabigyang atensyon ang \n- 76 -\n\n\nkalagayan ng mga bilanggong pulitikal at ang \naming apela na palayain ang matatanda at \nmaysakit na mga bilanggo,\u201d ayon kay Fides Lim, \nasawa ng bilanggong pulitikal na si Vicente Ladlad\nat tagapagsalita ng Kapatid. Pahayag ni Bishop \nDavid, hinihintay lamang umano niya na siya ay \nmaimbitahan para makapagbigay ng misa.\nNakatuwang ni Bishop David sa pagdiriwang ng \nmisa sina CBCP-Episcopal Commission on Prison \nPastoral Care Executive Secretary \nRev.\u00a0Fr.\u00a0Nezelle O. Lirio at Rev. \u00a0Fr.\u00a0John Albert V. \nAbsalon mula sa prison ministry ng CBCP at \nDiocese of Pasig.\nPagkatapos ng misa, nagkaroon ng maiksing \nprograma kung saan nagsalita ang ilang \nbilanggong pulitikal. Ibinahagi ng konsultant sa \nkapayapaan ng National Democratic Front of the \nPhilippines (NDFP) na si Adelberto Silva ang \nkasalukuyang mahirap na kundisyon na kanilang \ndinaranas sa loob ng piitan.\nAniya, iniiinda nila ang masikip na mga kulungan, \nkakulangan sa pagkain at sapat na nutrisyon, \nkulang na atendsyong medikal, delikadong pag-\npadlock sa mga selda, at hindi pagdadala sa \nospital sa may malulubhang sakit na nagdulot sa \npagkamatay ng kapwa bilanggong pulitikal na si \nEduardo Serrano sa parehong piitan noong 2016.\nIbinahagi naman ng konsultant ng NDFP na si \nVicente Ladlad ang ilan sa dahilan ng kanilang \nhindi makatarungang pagkakapiit. Kabilang sa \nmga ito ang tinawag niyang gawa-gawang mga \nkasong isinasampa laban sa katulad nila, \n- 77 -\n\n\nkriminalisasyon ng pampulitikang paninindigan, \nkakulangan ng mga abugado, at ang Anti-\nTerrorism Act na aniya ay kinakasangkapan ng \ngubyerno para arbitraryong i-freeze ang kanilang \nmga akawnt sa bangko at ari-arian.\n\u201cIsa itong pagkatuto sa akin na mayroong mga \nbilanggong pulitikal, at na marami ang katulad \nniyo sa kasalukuyan,\u201d tugon ni Bishop David. \nAniya, alam niya ang pakiramdam ng \nmasampahan ng patung-patong na mga kaso dahil\nsa kanyang karanasan sa ilalim ng \nadministrasyong Duterte. Sinampahan si Bishop \nDavid, kasama ang apat pang obispo at si dating \nbise presidente Leni Robredo, noon ng mga \nkasong sedisyon, estafa at libel dahil sa \npagtatanggol at pagpanig sa mga biktima ng gera \nkontra droga.\nHinimok ng obispo ang Kapatid na ipagpatuloy \nang pakikipag-ugnayan at tulungan nito sa \nEpiscopal Commission ng CBCP sa Prison Pastoral\nCare.\nBilang pasasalamat, nagbigay ang grupo at ang \nmga bilanggong pulitikal kay Bishop David ng \nisang wood burned artwork ng Madonna and Child\nna likha ng bilanggong pulitikal na si Sherniel \nAscarragas. Nakaukit sa likha ang mga salitang \n\u201cMagtanim ng pagmamahal sa Inang Bayan at \nmagbunga ng kapayapaan.\u201d\nNagsama-sama sa misa at programa ang mga \nbilanggong pulitikal, mga kaibigan at kaanak nila, \nilang mga opisyal ng piitan, gayundin ang mga \nkinatawan mula sa prison ministry ng CBCP, ilang \n- 78 -\n\n\nmga tagasuporta kabilang sina Princess Nemenzo,\nTeresita Ang See, Wilson Flores, Barbara Mae \nDacanay, at mga madre ng Good Shepherd sa \npangunguna ni Sr. \u00a0Aida Casambre, nakatatandang\nkapatid ng bilanggong pulitikal na si Rey \nCasambre.\nAng MMDJ-4 ay itinuturing na \u201cshowcase\u201d prison \nfor \u201chigh-profile\u201d male detainees kung saan aabot \nsa 348 ang mga nakapiit na Persons Deprived of \nLiberty dito kabilang na ang 26 mga bilanggong \npulitikal.\n3 magsasaka sa Himamaylan City, \ndinakip at ikinulong ng 94th IB\nEnero 22, 2024\nInaresto ng mga sundalo ng 94th IB ang tatlong \nmagsasaka sa Sityo Cantupa-Pisok, Barangay \nBuenavista, Himamaylan City, Negros Occidental \nnoong Enero 21. Ikinulong sila sa hindi malinaw \nna mga kaso at akusasyon.\nAyon sa ulat, isinakay ang mag-amang \nmagsasakang sina Deloy at Vincies de Leon, at \nRemy Villacanao sa sasakyan ng 94th IB na \nnakaparada sa Sityo Alolong sa barangay na iyon. \nAng tatlo ay pawang mga kasapi ng Kauswagan \nsang mga Mangunguma sa Buenvista (KMB). \nLider-simbahan din si Deloy de Leon.\nKaugnay nito, inianunsyo ng 94th IB ngayong \naraw lamang ang kanilang operasyon at pag-\naresto kay Vincies de Leon. Pinararatangan siya \nng paglabag sa kasong bigong pagpaslang at \n- 79 -\n\n\npinalalabas na kabilang sa \u201cnalalabing\u201d mga \nkasapi ng Bagong Hukbong Bayan (BHB) sa \nnaturang erya. Pekeng ipinahayag pa ng mga ito \nna kasama nila sa naturang operasyon ang mga \nelemento ng lokal na pulis.\nSi De Leon ay kasalukuyang nasa kustodiya ng \nHimamaylan City Police Station, habang wala \npang karagdagang ulat sa kalagayan ng dalawang \niba pang magsasakang inaresto ng 94th IB.\nHindi na bago sa 94th IB ang modus nitong \npagdakip at pagkukulong sa mga sibilyang \nmagsasaka at residente para palabasing nananalo \nito laban sa BHB. Tinarget ng 3rd ID, kung saan \nnakapailalim ang 94th IB, na ideklarang \n\u201cinsurgency-free\u201d ang buong isla ng Negros \nngayong unang kwarto ng 2024.\nLider-magsasaka sa Cebu, inaresto\nEnero 22, 2024\nIniulat ng Karapatan-Central Visayas ang pag-\naresto sa lider-magsasaka ng Kilusang \nMagbubukid ng Pilipinas (KMP)-Cebu na si Allan \nFlores noong Enero 21 sa kanyang sakahan sa \nSibagay 2, Barangay Cantabaco, Minglanilla, \nCebu. Anang grupo, dinampot si Flores ng \nnakasibilyang mga ahente ng estado na umano\u2019y \nnaghain sa kanya ng mandamyento de aresto.\nMayroong mga nakasampang kasong pagpatay at \ntangkang pagpatay sa Bohol laban kay Flores. \nTinawag ng Karapatan-Central Visayas ang mga \nkasong ito na \u201cgawa-gawa.\u201d Kasalukuyan siyang \n- 80 -\n\n\nnakapiit sa Lutopan Police Station sa Toledo City, \nCebu.\nSamantala, iniulat ng pambansang pamunuan ng \nKMP ang lantarang panggigipit ng hinihinalang \nmga ahenteng paniktik ng gubyerno laban kay \nDanilo Ramos (Ka Daning), tagapangulo ng KMP. \nNaitala ng grupo ang paghahanap ng mga lalaking\nsakay ng motorsiklo kay Ka Daning noong Enero 3\nat 15 sa Malolos City, Bulacan, kung saan siya \nnakatira.\nSa isang insidente, itinanong pa ng mga lalaki \nkung \u201cTagasaan ba si Danilo Ramos? Matagal na \nnamin siyang hinahanap kasi terorista siya.\u201d \nKinundena ito ng KMP at sinabing isa itong \nmapanganib at lantarang kaso ng \u201cteroristang \npagbabansag\u201d na may direktang banta sa buhay ni\nKa Daning, kanyang pamilya at maging sa iba \npang kasapi at lider ng KMP.\nAyon pa sa KMP at grupong Tanggol Magsasaka, \ntumindi ang pagmamatyag at paniniktik laban kay \nKa Daning simula noong nagdaang taon. \nIsinadokumento ito ng KMP at Tanggol Magsasaka\nat isinumite sa Commission on Human Rights \nnoong Agosto 2023 para isiwalat ang mga \npaglabag sa karapatang-tao ng mga pwersa ng \nestado.\nPinakamatandang bilanggong \npulitikal, hindi isinali ng rehimen sa \nmga pinalaya noong kapaskuhan\nEnero 22, 2024\n- 81 -\n\n\nDismayado ang Kapatid, grupo ng mga kaanak at \nkaibigan ng mga bilanggong pulitikal, sa hindi \npagsasali sa 84-taong gulang na bilanggong \npulitikal na si Gerardo Dela Pe\u00f1a sa listahan ng \nmga pinalaya noong kapaskuhan sa kabila ng \nkanyang katandaan at pagkakaroon ng sakit. \nKaugnay ito ng ipinatupad na resolusyon ng \nBureau of Pardons and Parole (BPP) na nagbibigay\nng konsiderasyon para sa \u201cexecutive clemency\u201d \npara sa mga bilanggo na edad 70 pataas at \nnakulong na ng higit 10 taon.\nInilabas noong Disyembre 2023 ang BPP \nResolution No. \u00a008-02-2023 para umagapay sa \npagpapaluwag ng mga piitan at magpapalaya sa \nmatatandang bilanggo laluna ang mga maysakit at\nseryosong kapansanan. Ayon sa Kapatid, pasok sa \nkwalipikasyon ang 84-taong gulang na si Dela \nPe\u00f1a na 11 taon na sa kulungan.\nGiit ni Fides Lim, tagapagsalita ng Kapatid, dapat \ntiyakin ang patas na implementasyon ng naturang \nresolusyon. \u201cWala sa panig ng isang 84-taong \ngulang ang panahon sa napakasisikip na \nkundisyon sa New Bilibid Prison,\u201d ayon pa kay \nLim.\nBinatikos din ni Lim ang sinabi niyang \nmagkakasalungat na pahayag ng mga upisyal ng \nguberyno. Aniya, ibinalita ng isang upisyal ng \nDepartment of Justice na nakinabang ang \ndalawang matanda sa naturang resolusyon, \nkabilang si Dela Pe\u00f1a. Ngunit nang bisitahin ng \nKapatid noong Enero 15 sa piitan, ipinakita ni \nDela Pe\u00f1a ang listahan ng BPP na tumangging \nbigyan siya ng executive clemency.\n- 82 -\n\n\n\u201cBakit siya hindi naisali sa higit 1,000 bilanggo na \npinalaya noong Disyembre? Dahil ba isa siyang \nbilanggong pulitikal? O dahil isang numero \nlamang sa estadistika sa mabagal na usad ng \nburukrasya?\u201d pagtatanong ni Lim. Giit niya na \ndapat ibigay sa lahat ng mga bilanggo ang \ningklusibo at patas na hustisya anuman ang \nkanilang pampulitikang istatus.\nSi Dela Pe\u00f1a ang pinakamatanda sa aabot 800 \nbilanggong pulitikal na nakakulong ngayon sa \niba\u2019t ibang piitan ng bansa. Simula pa 2019 \nitinutulak ng Kapatid ang pagpapalaya kay Dela \nPe\u00f1a ngunit paulit-ulit itong isinantabi at \nbinaliwala ng estado.\nSi dela Pe\u00f1a, na may altapresyon at iba pang \nkaramdaman, ay magsasakang tubong Vinzons, \nCamarines Norte na hinatulan ng reclusion \nperpetua sa gawa-gawang kasong pagpatay. Siya \nay dating lider ng Samahan ng Ex-Detainees \nLaban sa Detensyon at Aresto (Selda) at kasapi ng\nKarapatan.\nUnang iniapela ng Kapatid ang pagpapalaya sa \nkanya sa makataong mga batayan noong 2019 \nngunit tinanggihan ito ng Korte Suprema at \npinagtibay ang hatol sa kanya.\nIka-37 anibersaryo ng Mendiola \nMassacre, ginunita ng mga grupong \nmagsasaka\nEnero 23, 2024\n- 83 -\n\n\nGinunita ng mga grupo ng mga magsasaka, \nkabataan at iba pang demokratikong sektor ang \nika-37 anibersaryo ng Mendiola Massacre noong \nEnero 22. Higit 250 katao ang dumalo sa porum \nna pinangunahan ng Kilusang Magbubukid ng \nPilipinas (KMP), Bagong Alyansang Makabayan \n(Bayan) at NNARA Youth UP Diliman sa University\nof the Philippines (UP)-Diliman, na sinundan ng \nisang martsa-protesta sa kampus.\n\u201cTatlumput-pitong taon matapos ang malagim na \nMendiola Massacre, walang pa ring hustisya sa \nmga pinaslang ng estado sa masaker, nanatiling \nwalang tunay na repormang agraryo sa Pilipinas,\u201d \npahayag ng KMP. Nasawi sa naturang masaker \nang 13 magsasaka noong Enero 22, 1987 sa \nMendiola, Manila. Ang 13 magsasaka ay kabilang \nsa libu-libong nagtungo noon sa Mendiola upang \nipanawagan sa dating Pangulong Cory Aquino na \nipatupad ang tunay na reporma sa lupa.\nAnang grupo, nanatiling pundamental na \nproblema sa ilalim ng kasalukuyang rehimeng US-\nMarcos ng kawalan ng lupa ng mayorya ng mga \nmagsasakang Pilipino. \u201cMalinaw na wala itong \npatakaran at programa sa reporma sa lupa,\u201d \ndagdag pa ng mga magsasaka.\nIto umano ang mahigpit na batayan kung bakit \ndapat walang pagod na isulong ang pakikibaka \npara sa tunay na reporma sa lupa, katulad ng \nipinaglaban ng mga magsasaka 37 taon na ang \nnakalilipas. \u201cSa saligan, ang laban para sa tunay \nna reporma sa lupa\u2014na ang sentral na layunin at \nbatayang prinsipyo ay libreng pamamahagi ng \n- 84 -\n\n\nlupa\u2014ay laban ng buong mamamayang Pilipino,\u201d \nayon pa sa KMP.\nSa porum na may temang \u201cKamtin ang \nKapayapaan! Tunay Na Reporma Sa Lupa, \nIpaglaban,\u201d nagbigay ng talumpati ang interim \nchairperson ng negotiating panel ng National \nDemocratic Front of the Philippines (NDFP) na si \nKa Julie de Lima. Tinalakay ni de Lima ang \nComprehensive Agreement on Social and \nEconomic Reforms (CASER) na nagbalangkas sa \nkahingian ng masang magsasaka para sa tunay na \nreporma sa lupa at pagtataguyod ng pambansang \nindustriyalisasyon.\nPagkatapos ng talakayan, nagmartsa ang mga \ngrupo sa Palma Hall sa UP Diliman para sa isang \nkilos protesta. Liban sa panawagang hustisya para\nsa mga biktima ng Mendiola Massacre, siningil \nnila ang rehimeng Marcos sa tuluy-tuloy na \npagpaslang sa masang magsasaka sa kanayunan. \nSa talaan ng Ang Bayan, mayroong 79 \nmagsasakang biktima ng pagpaslang ang \nrehimeng Marcos mula nang maupo sa poder. \nMarami sa kanila ay pawang pinalalabas na \nnapatay sa modus na pekeng engkwentro ng \nArmed Forces of the Philippines.\nBinatikos din ng KMP ang isinusulong na charter \nchange ng rehimeng Marcos na magbibigay-daan \nsa pagpapahintulot sa mga dayuhan na magmay-\nari ng lupa sa Pilipinas, liban pa sa likas na yaman\nat mga susing bahagi ng ekonomya.\n- 85 -\n\n\nRali kontra chacha, inilunsad ng mga \ngrupong pambansa-demokratiko\nEnero 23, 2024\nNagprotesta ang mga grupong pambansa-\ndemokratiko sa House of Representatives sa \nQuezon City noong Enero 22 para batikusin ang \nisinusulong ng rehimeng Marcos na charter \nchange o \u201cchacha.\u201d Sa pangunguna ng Bagong \nAlyansang Makabayan (Bayan), inilunsad ang \nprotesta kasabay ng unang araw ng sesyon ng \nKongreso.\nSa pangalawang pagkakataon, tinatangka ng \npangkating Marcos ang pagratsada ng charter \nchange. Nagbuhos ito ng malaking pondo para \nitulak ang isang \u201cpeople\u2019s initiative\u201d sa layunin na \nibigay sa Mababang Kapulungan ang \nkapangyarihan para madaling baguhin ang \nkonstitusyon. Sinundan ito ng paghahain ng \nliderato ng Senado sa Resolution of Both Houses \nNo.\u00a06 na naglalayong luwagan ang mga \nekonomikong probisyon ng konstitusyong 1987 \npara bigyang daan ang dayuhang pag-aari o \nkontrol sa lupa, serbisyong pampubliko, \nedukasyon, masmidya at pagpapatalastas \n(advertising).\nAyon sa mga grupo, ang \u201cchacha\u201d na ito ay para \nsa kapakinabangan ni Marcos, ng kaniyang mga \nkroni, at ng dayuhan nilang mga amo.\n\u201cMalakas na lalabanan hindi lamang ng mga \nmagsasaka kundi ng buong bayan ang tangkang \npagpayag sa 100% dayuhang pagmamay-ari ng \n- 86 -\n\n\nlupa na posibleng ilusot sa chacha,\u201d pahayag ng \nKilusang Magbubukid ng Pilipinas (KMP). Anila, \nmalawakan na nga ang pagpapalayas sa lupa at \nkawalan ng lupang masasaka ng mga \nmagbubukid, gusto pang ibigay ng rehimen sa \ndayuhan ang mga kalupaan at likas na yaman ng \nbansa.\nMagdudulot din umano ito ng lalo pang pagbaha \nng mga imported na produktong agrikultural na \nmagpapabagsak sa pambansang agrikultura at \nlalong wawasak sa seguridad sa pagkain na dapat \nsana\u2019y nakabatay sa sariling kakayahan at \nkasapatan.\n\u201cAng sigaw ng mamamayan ay\u2026dagdag sahod, \nlibreng pamamahagi ng lupa, pagkontrol sa presyo\nng langis at mga batayang bilihin tulad ng bigas, \nlibreng serbisyong pangkalusugan at edukasyon, \nsapat na ayuda, abot-kayang pabahay at tunay na \nkalayaan,\u201d pahayag ng Bayan.\nSamantala, binuo noong Enero 13 ng 15 iba\u2019t \nibang organisasyon sa Quezon City ang isang \nalyansang lalaban sa pakanang \u201cchacha\u201d ng \nrehimeng Marcos. Nagtipon sila sa University of \nthe Philippines-Diliman para sa unang asembleya \nng Quezon City Movement Against Charter \nChange (QC March).\nInilunsad nila ito matapos ang paglaganap ng \n\u201cPeople\u2019s Initiative\u201d na pinasimulan at \npinopondohan ng House of Representatives para \nsa \u201cchacha.\u201d Nangalap ang naturang \u201cinisyatiba\u201d \nng mga pirma sa komunidad, na unang \nnaobserbahan at iniulat ng mga maralitang \n- 87 -\n\n\nkomunidad sa Quezon City. Pinapipirma umano \nsila sa petisyon para makatanggap ng ayuda at \nsuporta mula sa gubyerno.\nSeparation pay, giit ng mga \nmanggagawa ng Chun Chiang \nEnterprises sa Bataan\nEnero 23, 2024\nMuling ipinanawagan ng mga manggagwa ng \nkumpanyang Chun Chiang Enterprises \nManufacturing Incorporated (CCEMI) na ibigay na\nsa kanila ang kanilang separation pay. Labis na \nitong naantala mula nang magsarado ang \nkumpanya dahil sa umano\u2019y pagkalugi noong 2022\nsa kasagsagan ng pandemya. Nagpoprodyus ang \nkumpanya ng mga trousers at slacks para sa \nlalaki.\nPag-aari ang pagawaan ng kumpanyang German \nna B\u00fcltel Group. Sa impormasyon ng kumpanya sa\nwebsite nito, itinayo ang pagawaan ng kumpanya \nsa Pilipinas noong 1976. Mayroon umano itong \n650 manggagawa.\nSa bukas na liham ng mga manggagawa ng \nCCEMI, iginiit nila sa Philippine Trade & General \nWorkers Organization (PTGWO), kasapi ng Trade \nUnion Congress of the Philippines (TUCP) at \nIndustriALL, na kagyat nang ibigay ang \nnapirmahang liham sa pandaigdigang upisina ng \nIndustrialALL. Ayon sa kanila, kinakailangan ang \npirma ng pangulo ng PTGWO para maiproseso na \nang paghahabol nila sa kanilang employer at \nseparation pay.\n- 88 -\n\n\nNagpahayag ng pakikiisa at suporta ang \nNagkakaisang Manggagawa ng Freeport Area of \nBataan (NMFAB) sa nasabing laban ng mga \nmanggagawa. Anang grupo, \u201cHinihikayat namin \nang PTGWO na tugunan ang kahilingan ng mga \nmanggagawa upang sa gayon ay makamit na nila \nang karampatang bayad na kanilang pinaghirapan\nsa loob ng CCEMI.\u201d\nLiban dito, idiniin ng NMFAB na dapat mapanagot\nang CCEMI sa sinapit ng mga manggagawa. \nIbinahagi ng grupo na liban pa sa pagkakait sa \nseparation pay ng mga manggagawa ay \npinagbawalan ng kumpanya ang mga kasapi ng \nunyon ng CCEMI na makapagtrabaho sa loob ng \nFreeport Area of Bataan.\nDapat din umano itong magsilbing paalala sa iba \npang mga manggagawa sa loob ng Freeport Area \nof Bataan. \u201cNagpapatunay [ito] na kailangang \nmaging mapagbantay sa lahat ng kumpanya na \nnagsasabing sila ay nalulugi at magsasara,\u201d ayon \nsa grupo. Mahalaga umanong pahigpitin ng mga \nmanggagawa ang kanilang pagkakaisa at itayo \nang mga unyon na siyang nagsusulong ng \nkarapatan sa sahod, trabaho at benepsiyo.\nEstilong \u201cTokhang\u201d na profiling sa La \nUnion, kinundena\nEnero 24, 2024\nKinundena ng grupo ng maliliit na mangingisda na\nTimek ken Namnama dagiti Babassit a \nMangngalap ti La Union (TIMEK) ang tangkang \nprofiling ng pulis ng Agoo, La Union laban sa \n- 89 -\n\n\npangulo nitong si George \u201cKing\u201d Cacayuran at \ntatlo pa nitong myembro.\nIbinahagi ng grupo na \u201cbinisita\u201d ng PNP-Agoo si \nCacayuran at mga kasama nito sa barangay hall \nng San Manuel Norte. Wala noon sina Cacayuran \ndahil pumalaot ang mga ito. Nag-iwan ang \nnaturang mga pulis ng isang blangkong \ndokumento na ibinilin nilang dapat sagutan ni \nCacayuran. Nakasaad sa naturang dokumento na \nang pino-profile ng naturang dokumento ay \n\u201csangkot sa paggamit ng shabu.\u201d\n\u201cLubhang nakababahala ang ginagawang ito ng \nPNP Agoo,\u201d ayon sa TIMEK. Sa panahon ni \nDuterte, aabot sa mahigit 30,000 ang kabuuang \nbilang ng biktima ng extrajudicial killings sa \nngalan ng \u201cgera kontra-droga kung saan nabantog\nang salitang \u201ctokhang\u201d bilang katumbas ng \npamamaslang ng mga pulis. Sa ilalim ng Oplan \nTokhang ng huwad na \u201cgera kontra-droga,\u201d \npangkaraniwang maririnig na katwiran ng \ngubyerno ang \u201cnanlaban\u201d sa mga pag-aresto at \nkadalasang nauuwi sa pagkakapaslang sa mga \npinaghihinalaan pa lamang, ayon sa grupo.\n\u201cSi King at ang TIMEK La Union ay matagal nang \nbinibiktima ng gubyerno at pinararatangang \nkaaway ng estado,\u201d ayon sa grupo. Nagpatuloy ito \nsa ilalim ng rehimeng Marcos, kung saan tampok \nang pwersahang pagpapasuko sa apat na \nmaralitang mangingisda noong 2022.\nPanawagan ng grupo, kagyat na itigil ang lahat ng\nporma ng harassment at paglabag sa karapatang-\n- 90 -\n\n\ntao sa mga komunidad ng maralitang \nmangingisda.\nGrupo sa karapatang-tao, nanawagan \nsa rehimeng Marcos na itigil ang \npanloloko sa mga rapporteur ng UN\nEnero 24, 2024\nBinweltahan ng grupong Karapatan ang rehimeng \nMarcos sa pagkukunwari nito kaugnay sa \nkalagayan ng karapatang-tao sa bansa sa harap ng\npagbisita ng Special Rapporteur on Freedom of \nExpression and Opinion ng United Nations (UN.)\n\u201cItigil na ang panloloko,\u201d ayon sa grupo laban sa \npahayag ng rehimen na ang \u201cmalugod na \npagsalubong\u201d nito sa naturang rapporteur ay \nnagpapaktia ng \u201cbukas, sustinido at sinserong \nkooperasyon\u201d ng gubyerno ni Ferdinand Marcos Jr\nsa mga UN at iba pang internasyunal na \ninstitusyon.\nDumating sa bansa noong Enero 23 ang special \nrapporteur nitong si Irene Khan para siyasatin ang\nsitwasyon ng pamamahayag at pagpapahayag sa \nPilipinas. Tatagal siya dito hanggang Pebrero 2. \nBalak niyang makipag-ugnayan sa iba\u2019t ibang \ngrupong demokratiko.\n\u201cBinalewala, isinaisantabi at itinakwil ng gubyerno\nng Pilipinas ang mga rekomendasyon ng mga UN \nspecial rapporteur na bumisita sa bansa sa \nnakaraan,\u201d ayon sa grupo. \u201cPinepeke nila ang \nlahat ng ito, laluna sa harap ng pagpapatindi ng \ngubyernong Marcos sa patakaran nitong walang \n- 91 -\n\n\npakundangang panggigipit sa mamamayan, \npaglabag sa mga karapatan at batayang kalayaan, \nkabilang ang freedom of expression.\nAyon kay Cristina Palabay, pangkalahatang \nkalihim ng grupo, ginagamit lamang ng \ngubyernong Marcos ang pakikipag-ugnayang \npanlabas para \u201cmakipagplastikan\u201d at oportunidad \npara ibangon ang pangit na imahe nito sa \ninternasyunal na komunidad.\nKabilang sa mga binabalewala ng estado ang dati \nnang mga rekomendasyon ng UN, tulad ng \ninihapag ng noo\u2019y UN Special Rapporteur on \nExtrajudicial, Summary or Arbitrary Executions na\nsi Phillip Alston noong 2007; at ni Dr. \u00a0Ian Fry, UN \nSpecial Rapporteur on the Promotion and \nProtection of Human rights in the Context of \nClimate Change na nagsagawa ng pagsisiyasat sa \nPilipinas noong Nobyembre 2023.\nNakatakdang porum ng US Air Force sa\nUP Diliman, ipinaaatras\nEnero 24, 2024\nNangangalap ng pirma para sa isang petisyon ang \nUniversity of the Philippines Diliman (UPD) \nCollege of Science Student Council (CSSC) sa mga\nestudyante at organisasyon sa kampus nito para \npigilan ang nakatakdang porum ng US Air Force \nOffice of Scientific Research (AFOSR) sa UP \nDiliman sa darating na Enero 1. Ayon ito sa ulat \nng Philippine Collegian, pahayagang pangmag-\naaral ng UP Diliman.\n- 92 -\n\n\nBinatikos ng UPD CSSC ang nakatakdang porum \nng US Air Force sa College of Science \nAdministration Building na mabibigay ng \nimpormason kaugnay ng \u201cUS Air Force Office of \nScientific Research Grant Opportunities.\u201d \nTatalakayin dito kung papaanong makakukuha ng \npondo mula sa AFOSR para sa mga pananaliksik \nna mapakikinabangan ng US Air Force.\nLayunin ng AFOSR na pondohan ang siyentipikong\npananaliksik na maaari nitong isanib sa \npagpapaunlad ng mga armas at teknolohiya na \nkapaki-pakinabang sa mga gera at opensiba ng \nimperyalistang US.\n\u201c[Ang porum] ay tahasang kabaligtaran ng \npaninindigan ng kolehiyo na \u201cIpaglinkgod sa \nsambayanan ang Siyensya,\u201d ayon sa petisyon ng \nkonseho. Naniniwala ang konseho na dapat \ngamitin ang teknolohiya sa higit na nakabubuti, \npara sa isang makatarungan at mapayapang \nlipunan.\nAnila, malinaw na ginagamit ang mga \npananaliksik na ito para sa mga krimen sa digma \ntulad ng ginagawang pagsuporta at pagpopondo \nng imperyalistang US sa henosidyo ng Zionistang \nIsrael laban sa mamamayang Palestino. Sa \nnagdaang tatlong buwan simula Oktubre 7, 2023, \nnaghulog ang Israel ng 65,000 tonelada ng bomba\nsa Gaza City at pumatay ng 25,000 Palestino.\nSa ulat noong huling kwarto ng 2023, \nnakatakdang bigyan ng US ang Israel ng dagdag \nna $14.3 bilyon para itaguyod ang gera nito laban \nsa mamamayang Palestino. Sa kabuuan, simula \n- 93 -\n\n\n1946 hanggang 2023, tinatayang $263 bilyon na \nang ibinigay nito sa Israel para sa pag-atake sa \nmga Palestino. Higit 80% ng mga armas ng Israel \nmula 1950 hanggang 2020 ay mula sa US.\nDahil dito, umapela ang konseho sa dekano ng \nkolehiyo na si Dean Giovanni Tapang na huwag \npahintulutang maisagawa ang aktibidad sa \nnasasakupan nitong mga gusali at iginiit nilang \ntuluyan nang ipaatras ang porum. Ayon sa \nPhilippine Collegian, sinimulang ipaikot at \nmangalap ng pirma ng konseho noong Enero 22.\nPagmimina at pagkalbo sa gubat ang \nsanhi ng pagbaha at mga landslide sa \nDavao at Caraga\nEnero 24, 2024\nIsinisi ng Bagong Alyansang Makabasa-Southern \nMindanao Region (Bayan-SMR) ang pinsala at \ntrahedyang dala ng walang tigil na pag-ulan sa \nrehiyon sa nagpapatuloy na mga operasyon ng \nmapangwasak na mina, at pagkalbo sa kagubatan \nsa Mindanao.\nTinatayang nasa \u20b178 milyon ang pinsala sa \nagrikultura dulot ng mga pagbaha at pagguho ng \nlupa sa mga rehiyon ng Davao at Caraga nitong \nnagdaang mga linggo. Sa kasalukuyan, siyam na \nbayan ang ipinailalim sa state of calamity dahil \ndito.\nSa datos ng National Risk Reduction and \nManagement Council (NDRRMC) noong Enero 23,\npinakamalaki ang pinsalang naitala sa rehiyon ng \n- 94 -\n\n\nDavao sa halagang \u20b164,069,839. Samantala, \n\u20b114,040,579.6 naman ang tinatayang halaga ng \npinsala sa CARAGA. Ayon din sa ahensya, umaabot\nsa 768,387 indibidwal ang apektado ng mga \npagbaha at pag-ulan mula pa Enero 14.\nSa Davao de Oro, umabot sa 15 ang nasawi dulot \nsa pagguho ng lupa sa Purok 19, Pag-asa sa \nBarangay Mt. Diwata, Monkayo noong Enero 18. \nSa Davao City, lumubog sa baha ang ilang mga \nbaryo at daan, kabilang sa Bankerohan at Jade \nValley, dahil sa walang tigil na pag-ulan.\n\u201cHabang may mga pagsisikap ang ilang lokal na \ngubyerno, mga grupong maka-kalikasan at mga \nrelief worker, kailangang kilalanin ang papel ng \npandarambong sa kalikasan at pagpapabaya ng \nestado sa kasalukuyang mga pangyayari,\u201d \npahayag ng grupo noong Enero 20. Inihalimbawa \nnito ang tuluy-tuloy na pandarambong na \nnagaganap sa Pantaron mountain range, ang \npinamalawak na mountain range sa Mindanao na \ntumatawid sa mga prubinsya ng Misamis Oriental,\nBukidnon, Agusan del Norte, Agusan del Sur, \nDavao del Norte, at Davao del Sur.\n\u201c(N)akikipagsabwatan ang mga ahensya ng \ngubyerno, tulad ng DENR, sa pamiminsala sa \nkanayunan sa pamamagitan ng pagbigay ng mga \nclearance sa multinasyunal na mga kumpanya (sa \npagmimina), katulong ang mga pwersang \npanseguridad ng estado, para pasukin ang ating \nmga kabundukan at dambungin ang ating mga \nnatural na rekurso,\u201d ayon sa grupo.\n- 95 -\n\n\nKabilang sa pinangalanan ng grupo ang tatlong \nkumpanya sa pagmimina sa protektadong Mt. \nHamigitan (Sinophil Mining & Trading \nCorporation, Hallmark Mining Corporation, \nAustral-Asia Link Mining Corporation); Kingking \nMining Corporation at mga lugar ng pagmimina sa\nPantukan at magkanugnog na mga bayan ng \nCompostela Valley/Davao de Oro; at tatlo ring \nkumpanya sa pagmimina sa Talaingod, Davao del \nNorte (One Compostela Valley Minerals, Inc, Phil. \nMeng Di Mining & Development Corporation, \nMetalores Consolidated, Inc.\nSa mga pinangalanan, pinakamalaki ang \nsasaklawin ng Metalores Consolidated Inc, na \nbinigyan ng lisensya na dambungin ang mahigit \n15,000 ektaryang kagubatan sa Talaingod.\nPlanong pagpapalayas sa mga \nresidente sa isang barangay sa \nBataan, nilalabanan\nEnero 24, 2024\nTutol ang mga residente ng Barangay Sisiman, \nMariveles, Bataan sa nakatakdang pagpapalayas \nng Bataan Baseco Joint Venture Inc. \u00a0(BBJVI) sa \nkanila mula sa komunidad sa darating na 2025. \nItinutulak ito ng BBJVI para sa planong pagtatayo \nng commercial-industrial zone sa naturang \nkomunidad.\nSa ulat ng Nagkakaisang Manggagawa ng \nFreeport Area of Bataan (NMFAB), nakipag-usap \nna noong unang linggo ng Enero ang BBJVI sa \nSangguniang Barangay na pinamumunuan ni \n- 96 -\n\n\nKapitan Mario Magadan kung saan inihapag ang \n\u201cmaster plan\u201d nito para sa itatayong sona. Dagdag\npa, nabili na umano ng BBJVI ang hindi bababa sa \n271 ektarya lupain ng Barangay Sisiman at \nnakatakdang sakupin ang erya na ito. \nPangunahing maapektuhan nito ang mga \nresidente na naninirahan sa sentrong barangay.\nAlinsunod sa nasabing plano, ililipat ang mga \ntaga-Sisiman sa 7.1 ektaryang lupain na nasa \npaligid lamang din ng barangay. Magtatayo \numano ng 6,000 yunit ng pabahay na \u201cready-to-\nown\u201d sa loob ng 30 taon para sa mga residente.\nLabis ang pangamba ng mga apektadong \nresidente sa naturang plano ng BBJVI. Giit nila, \npawang matagal na silang naninirahan sa lugar at \nhindi pwedeng basta lamang palayasin sa kanilang\nbarangay. Nagtataka rin ang mga residente, sa \nbiglang pagsulpot ng isang kumpanyang \numaangkin ng lupa. Karamihan sa kanila, na \nmanggagawa at mangingisda, ay matagal nang \nnaninirahan sa lugar.\nIpinabatid ng NMFAB ang kanilang pakikiisa sa \nlaban at panawagan ng mga residente ng \nBarangay Sisiman. \u201cIpinaabot ng aming samahan \nang aming lubos na pagsuporta sa pagtutol ng \ntaumbaryo sa naturang proyekto ng BBJVI. Hindi \ntayo mga hayop na kayang itaboy sa sarili nating \ntahanan. Ang Sisiman ang inyong tahanan, ang \nSisiman ang inyong kinabukasan.\u201d\nAnila, dapat na magkaisa ang lahat ng \nmamamayan para igiit ang kanilang karapatan sa \npaninirahan. Hindi dapat umano pahintulutan na \n- 97 -\n\n\nsa ngalan ng \u201cnegosyo\u201d at \u201ckapital\u201d ay \ngagambalain ang kanilang buhay at kinabukasan. \nIdiniin ng grupo na ang kaso ng Sisiman ay hindi \nnahihiwalay sa laban ng mamamayan ng \nMariveles sa laban nito sa isang ligtas, disente at \nlibreng paninirahan na kapwa biktima ng mga \npagpapalayas dahil sa pagtatayo ng mga negosyo \nat makadayuhang proyekto ng pamahalaan.\nNakatira sa Barangay Sisiman ang 2,700 pamilya \no 6,000 katao. Isa ito sa mga barangay na \napektado ng tuluy-tuloy na pagpapalayas at \ndemolisyon sa bayan ng Mariveles dulot ng \npribatisasyon at FAB Expansion Law. Marami sa \nkanila ang pinagbawalan nang makapagkumpuni \nng mga bahay at pinagkakaitan ng maayos na \nserbisyo ng tubig at kuryente bilang taktika ng \npagtataboy.\nDedlayn sa sapilitang konsolidasyon \nng PUV, muling napaatras\nEnero 25, 2024\nNatulak ng sama-samang pagkilos ng mga tsuper \nat opereytor, sa pamumuno ng Pagkakaisa ng mga\nSamahan ng Tsuper at Operator Nationwide \n(Piston), Samahang Manibela Mananakay at \nNagka-Isang Terminal ng Transportasyon \n(Manibela), at Tanggol Pasada Network ang \nrehimeng US-Marcos na muling iatras ang \ndedlayn ng sapilitang konsolidasyon ng prangkisa \nng mga public utility vehicle (PUV) na bahagi ng \nbogus na PUV Modernization Program ng \ngubyerno. Iniusod ng rehimen ang dedlayn \n- 98 -\n\n\ntungong Abril 30 mula sa dating Disyembre 31, \n2023 na naunang napalawig tungong Enero 31.\n\u201cHabang hindi nito ginagarantiya ang agarang \npagbabasura ng makadayuhan at negosyong PUV \nmodernization program, magsilbi dapat itong \npampagising sa inutil na rehimeng Marcos,\u201d \npahayag ng Piston.\nGanito rin ang sentimyento ng grupong Manibela. \nAnila, \u201cHindi nito agarang mapababasura ang \npalpak, pahirap at makadayuhan na PUV \nmodernization program, ngunit ito ay magsisilbi \nnatin na pang buwelo para sa pagpapaingay pa ng\nkampanya hanggang tuluyan ito na mabasura.\u201d\nPara sa kanila, mahalagang tuluy-tuloy na kumilos\nang mga tsuper at opereytor para ipagtanggol ang\nkanilang mga kabuhayan, ibasura ang PUVMP, at \nisulong ang progresibo, makabayan, at \nmakamasang pampublikong transportasyon kung \nsaan walang tsuper, operator, at komyuter ang \nmaiiwan.\nNaganap ang anunsyo ng pag-usod ng dedlayn \nmatapos ang ikalawang pagdinig ng komite sa \ntransportasyon sa House of Representatives \nkahapong, Enero 24, na tumalakay sa kainutilan at\nkapalpakan ng PUVMP. Nauna nang naisiwalat \nnoong Enero 10, unang pagdinig ng komite, na \nmalaking bilang pa ng mga dyipni ang hindi \nnagkonsolida, taliwas sa pahayag ng ahensya. \nMarami ring mga ruta ang di pa naayos, na \nrekisito sa konsolidasyon.\n- 99 -\n\n\nSa parehong pagdinig, naging katuwang ng Piston\nat Manibela ang mga kinatawan ng Makabayan \nBloc sa pagtatanggol ng kanilang prangkisa at \nkabuhayan. Inilunsad din ng mga tsuper at \nopereytor ang piket kasabay ng mga pagdinig.\nSamantala, nagprotesta rin ang dalawang grupo \nsa Korte Suprema sa Maynila noong Enero 23 \npara ipanawagan ang pagkatig sa kanila ng korte \nkaugnay ng kanilang inihaing petisyon para \nipahinto ang sapilitang konsolidasyon ng \nprangkisa at ang PUVMP. Itinaon nila ang \nprotesta sa en banc session ng korte.\n\u201cNagpapasalamat kami sa lahat ng mga kasama \nna tinatatagan ang loob at naniwalang kapag tayo \nay magkakasamang lumaban, \nmapagtatagumpayan natin ito!\u201d pahayag ng \nManibela.\nIkinulong na mamamahayag na \nsinampahan ng kaso kaugnay sa \n\u201cterorismo,\u201d muling iginiit na palayain\nEnero 25, 2024\nMuling ipinanawagan ng mga grupo ng \nmamamahayag at mga tagapagtanggol ng \nkarapatang-tao na palayain ang pinakabatang \nmamamahayag na nakakulong sa buong mundo, si\nFrenchie Mae Cumpio, noong Enero 23. \nNagprotesta sila, sa pangunguna ng Altermidya \nNetwork, sa Department of Justice sa Maynila. \nItinaon ang protesta sa ika-25 kaarawan ni \nCumpio at sa pagbisita ng Special Rapporteur ng \n- 100 -\n\n\nUnited Nations para sa kalayaan sa opiniyon at \npagpapahayag na si Irene Khan sa Pilipinas.\nSi Cumpio ay mamamahayag ng Eastern Vista, \nalternatibong midya sa rehiyon ng Eastern \nVisayas. Inaresto siya kasama sina Marielle \n\u201cMaye\u201d Domequil ng Rural Missionaries of the \nPhilippines, Alexander Philip Abinguna, Mira \nLegion at Marissa Cabaljao sa isang iligal na reyd \nng mga pulis noong Pebrero 7, 2020 sa isang \nupisina sa Tacloban City. Sinampahan sila ng mga \nkasong illegal possession of firearms.\nNoong Hulyo 2021, sinampahan ng estado ng \ndagdag na kasong \u201cfinancing terrorism\u201d sina \nCumpio at Domequil. Pinalalabas ng estado na ang\npondong nasamsam mula sa kanila ay para umano\nsa mga operasyon ng Bagong Hukbong Bayan na \npilit nitong binabansagan bilang \u201cteroristang \norganisasyon.\u201d\nNagpatunog ng maliliit na kampana ang mga \nnagprotesta na ginamit nilang simbolo kaugnay ng\nprograma ni Cumpio sa radyo na \u2018Lingganay Han \nKamatuoran\u2019 o \u2018Bells of Truth.\u2019 Umaasa ang mga \nnagprotesta na maririnig ni UNSR Irene Khan ang\nkanilang mga panawagan at iimbestigahan ang \nmga pag-atake ng mga pwersa ng estado laban sa \nmga mamamahayag pangkomunidad at \nalternatibong midya.\nDapat umanong may mapanagot sa patung-patong\nnang mga kaso ng panggigipit, red-tagging, at \npaggamit sa mga batas gaya ng Anti-Terror Law at\ncyberlibel laban sa mga mamamahayag. Anila, \n- 101 -\n\n\nnilalabag nito ang batayang karapatan ninuman sa\nmalayang pagpapahayag.\nIligal na pagkukwari sa Zambales, \ninirereklamo\nEnero 25, 2024\nInireklamo ng grupo ng mga tagapagtanggol ng \nkalikasan na Zambales Ecological Network (ZEN) \nang iligal na pagkukwari sa dagat ng mga bayan \nng San Narciso at San Felipe na kanilang \nnapansin kahapon, Enero 24. Anila, dalawang \naggregate carrier at isang dredger ang nasa dagat\nat nagkukwari ng buhangin na gagamitin sa \nreklamasyon sa Manila Bay.\nNapag-alaman ng ZEN na ang nagsasagawa ng \npagkukwari ay ang mga barkong Ly 7, Yong Xin 1,\nat isang cargo, na pawang nakarehistro sa Sierra \nLeonne, bansa sa Africa. Anila, walang \nnakarehistrong Ore Transport Permits (OTP) at \niba pang kinakailangang mga dokumento sa \nnaturang mga barko.\n\u201cIto ay purong kasakiman ng ating mga lokal na \nupisyal. Ang hindi awtorisadong pagkukwari ay \nlubhang hindi kaugnay sa tinatawag ng \ngubernador at Department of Environment and \nNatural Resources (DENR) na rehabilitasyon sa \nilog,\u201d ayon sa ZEN.\nSa katunayan, anila, walang ilog ang isinasaayos \nsa mga operasyong ito. \u201cAng ating mga seabed, \nang marine environment at ang ating mga \nsagradong fishing ground ay nawawasak at \n- 102 -\n\n\nnasisira ngayon para lamang magtayo ng mga \npook aliwan para sa mga mayayaman,\u201d ayon sa \ngrupo.\nAng kinukwari na buhangin na gagamitin sa \nreklamasyon sa Manila Bay ay para sa itatayong \nmalalaki at grandyosong casino at iba pang \nmalalaki at nagtatayugang mga gusali at \nestablisyementong negosyo. Isinulong at \nsinimulan ito sa panahon ng dating rehimeng \nDuterte.\n\u201cTutol sa iligal na pagkukwari ang mga may-ari ng\nresort, mga trabahante dito, mga nag-aari ng lupa \nat mga mangingisda,\u201d ayon pa sa ZEN.\nPaggunita sa anibersaryo ng Partido, \ninilunsad sa Rizal\nEnero 25, 2024\nNagtipon ang mga kinatawan ng National \nDemocratic Front of the Philippines upang sama-\nsamang gunitain noong Enero 12 ang ika-55 \nanibersaryo ng pagkakatatag ng Partido \nKomunista ng Pilipinas. Kasabay nito, \npinagpugayan at inalala ng PKP-Rizal ang isang \ntaong anibersaryo ng pagpanaw ni Prof. \u00a0Jose \nMaria Sison (Ka Joma) at ng iba pang mga \nrebolusyonaryong martir ng Rizal at Baong \nHukbong Bayan (BHB)-Rizal.\nNag-alay ng mensahe ng pakikiisa at mga \npangkulturang pagtatanghal ang mga kinatawan \nng rebolusyonaryong mga organisasyon bilang \npagdiriwang ng anibersaryo ng Partido. Inilahad \n- 103 -\n\n\nng bawat isa ang pagtanggap ng hamon na \npatuloy na magwasto at magpanibagong lakas \npara sa pagpapatuloy ng rebolusyon.\nIbinahagi ng National Democratic Front-Rizal ang \nmahabang kasaysayan ng pakikiisa sa malawak na\nbilang ng mamamayan sa pagtataguyod ng \ndemokratikong rebolusyong bayan. \u201cHinding-hindi\nmagagapi ang rebolusyonaryong kilusan dahil \npatuloy na umiigting ang krisis panlipunan na \nsyang nag-uudyok sa mamamayan na \nmaghimagsik,\u201d bigkas ng kinatawan nito.\nKasunod nitong nagbigay ng mensahe ang \nrepresentante ng Makabayang Kilusan ng Bagong \nKababaihan (Maibaka)-Rizal upang ilahad ang \nmahigpit na pakikiisa ng kababaihan sa \npambansa-demokratikong pakikibaka ng \nmamamayan. Anang tagapagsalita ng Makibaka-\nRizal, \u201cLubos ang pagtanggap ng \nrebolusyunaryong kababaihan ng Rizal sa hamon \nng Partido na iwasto ang mga pagkukulang at \nkahinaan nito. Makakatiyak ang hanay ng \nkababaihan na iigpaw pasulong ang rebolusyon \nhanggang sa ganap na tagumpay.\u201d\nKasunod nitong nagbigay mensahe ang Katipunan \nng mga Samahang Manggagawa (Kasama-Rizal) \nupang ilahad ang mahalagang papel at gampanin \nng mga maralita at mala-manggagawa sa \npagsusulong ng rebolusyon. \u201cTulad ng \nkababaihan, lubos ding tinatanganan ng mga \nmala-mangagagawa ang hamon ng Partido sa \npagpapanibagong lakas ng pambansa-\ndemokratikong pakikibaka sa ating lalawigan.\u201d\n- 104 -\n\n\nHuling nagbigay ng mensahe ng pakikiisa ang \nKabataang Makabayan (KM)-Rizal at ibinahagi \nang pagiging determinado nito na tatanganan ang \nmalaking papel at tungkulin sa pagpapanibagong \nsigla at pagsulong ng buong rebolusyonaryong \nkilusan. Banggit ng KM-Rizal, \u201cPinatunayan ng \nkasaysayan mula pa noong rebolusyon ng 1896 \nhanggang sa pagpapatuloy nito sa pambasa-\ndemokratikong rebolusyon ng bagong tipo na ang \nkilusang kabataan ay hindi masasaid na balon ng \nsalinlahi ng rebolusyon. Kaya mahigpit ang \npagtanggap ng KM-Rizal na bakahin at iwaksi ang \nempirisismo, konserbatismo, indibidwalismo at iba\npang mga kahinaan at kalulangan nito.\u201d\nSa huling bahagi ng programa, sama-samang \nnanumpa muli ang mga kasapi ng Partido upang \nbalikan ang rebolusyonaryong mga tungkulin at \nprinsipyo nito para sa pagpapatuloy ng \ndemokratikong rebolusyong bayan.\nIto ay isang panata na mahigpit na tanganan ang \nmga prinsipyo ng Partido buhay man ang ialay \nupang maampat ang mga pinsala at \npagpapanibagong-lakas ng pambansa-\ndemokratikong pakikibaka tungo sa mas mataas \nna antas.\nReporma sa pensyon ng mga sundalo \nat pulis, tuluyan nang binitawan ng \nrehimeng Marcos\nEnero 25, 2024\nTuluyan nang binitawan ng rehimeng Marcos Jr \nang tangkang pagreporma sa sistema ng mga \n- 105 -\n\n\npensyon ng Armed Forces of the Philippines, \nPhilippine National Police at iba pang \nunipormadong tauhan ng estado. Sa huling mga \npahayag ng kalihim ng Department of Defense na \nsi Gilbert Teodoro at katatalagang kalihim ng \nDepartment of Finance na si Ralph Recto, malinaw\nna tuluy-tuloy ipababalikat sa mamamayang \nPilipino at pagbubundat sa burukrasyang militar.\nKinumpirma ni Recto noong Enero 25 na hindi na \nitutulak ng Department of Finance (DoF) ang \npagsingil ng kontribusyon para sa pensyon sa mga\nretirado at aktibong uniformed personnel. Taliwas \nito sa pusisyon ng nauna sa kanya na kalihim ng \nDoF na si Benjamin Diokno. Diin noon ni Diokno, \nkailangang kunin sa sweldo ng mga aktibong \nsundalo at pulis ang kanilang pensyon at kung \nhindi ay magkakaroon ng \u201cfiscal collapse\u201d o \nmababangkrap ang Pilipinas.\nSa General Appropriations Act o pambansang \nbadyet sa 2024, naglaan ang rehimeng Marcos ng \nP129.82 bilyon para sa pensyon, pinakamalaking \naytem kasunod ng pondong pambayad sa interes \nng utang na awtomatikong nakalaan. Sa taya ng \nDoF, aabot sa $1 trilyon ang kailangang ilaan ng \nestado para sa pensyon ng unipormadong tauhan \npagsapit 2035.\nSa kabila ng bantang ito, nagpahayag ang \nrehimeng Marcos na ang sisingilin na lamang nito \nng pensyon ay yaong papasok pa lamang sa \nserbisyo. Pero ayon pa rin kay Diokno, kung ang \nmga bagong entrants lamang ang sisingilin, aabot \nsa anim na dekada bago maging \u201csustenable\u201d ang \npensyon ng militar at pulis.\n- 106 -\n\n\nHindi nagtagal ay sinibak sa pwesto si Diokno.\nAng pag-atras sa panukala na unang itinulak ng \nDoF at ipinasa sa Mababang Kapulungan ay \nkabilang sa mga hakbang ni Ferdinand Marcos Jr \nna ligawan ang mga aktibo at retiradong mga \nupisyal ng AFP laban sa mga maniobra ng \npangkating Duterte na yanigin ang kanyang \npaghahari o di kaya\u2019y tuluyan siyang patalsikin sa \npamamagitan ng kudeta.\nGrupo sa karapatang-tao, nababahala \nsa mungkahing pagbabalik sa \nbarangay intelligence network\nEnero 26, 2024\nNagpahayag ng labis na pagkabahala ang grupong\nKarapatan sa mungkahi ng upisyal ng Department\nof the Interior and Local Government (DILG) na \nmuling buhayin ang barangay intelligence \nnetwork (BIN) para umano sawatahin ang iligal na\ndroga. Nangangamba ang grupo na magdudulot \nito ng pagtindi ng ekstra-hudisyal na mga \npagpatay at iba pang malulubhang paglabag sa \nkarapatang-tao sa mga barangay.\nAyon sa grupo, ang mungkahing buhayin ang BIN \nay karugtong ng inilabas na Executive Order \nNo.\u00a054 (EO 54) ng Malaca\u00f1ang noong Enero 19 na\nnag-utos ng reorganisasyon ng National \nIntelligence Coordinating Agency (NICA). Ayon sa \nEO 54, isinasaayos ang NICA para umangkop sa \n\u201cnagbabagong mga banta sa pambansang \nseguridad at tiyakin ang masiglang pangangalap \nng intelidyens.\u201d\n- 107 -\n\n\nSa bisa nito, binuo ng rehimeng Marcos sa ilalim \nng NICA ang isang upisina para magpokus sa \ntinawag nitong \u201ccyber and emerging\u201d na mga \nbanta na may layuning balangkasin ang kilos ng \nrehimen laban sa banta sa cybersecurity, mga \narmas para sa malawakang pagwasak, at iba pang\nlumilitaw na banta.\nGiit ng Karapatan, hindi malabong ipailalim nito \nang banta ng iligal na droga sa bansa sa \nkategoryang \u201clumilitaw\u201d o \u201chindi tradisyunal na \nbanta.\u201d Anila, gagamitin itong salalayan sa \npagbuhay sa BIN.\nSa kasaysayan, ang BIN ay itinatag ng estado \nbilang instrumento sa kontra-insurhensyang \nkampanya laban sa rebolusyonaryong kilusan. \nAyon sa Karapatan, sa ganitong balangkas ginamit\nng estado ang BIN para tukuyin ang sinasabing \nmga lider at kasapi ng mga aktibistang \norganisasyon na itinuturing ng estado na \nsumusuporta sa Partido Komunista ng Pilipinas at \nBagong Hukbong Bayan.\n\u201cHindi iilang mga lider masa at aktibista ang iligal\nna inaresto, hindi makatarungang ikinulong sa \npatung-patong na mga kaso at pakanang pekeng \nebidensya, dinukot, dinesaparesido o naging \nbiktima ng ekstra-hudisyal na pagpaslang dahil sa \nbuktot na trabaho ng mga operatiba ng BIN,\u201d ayon\nsa grupo.\nSa ilalim ng nireorganisang NICA, ang bubuhayin \nna BIN ay maaaring lantarang gamitin laban sa \niligal na droga, pero hindi malabong gamitin din \npara sa kontra-insurhensyang kampanya at \n- 108 -\n\n\nipaloob sa tinagurian ng gubyerno na \u201cwhole of \nnation approach,\u201d paliwanag ng Karapatan.\n\u201cPara bigyang katwiran ito, maaari nang tusong \nmagbuo ng pekeng kwento ang NICA na nag-\nuugnay sa palitan ng iligal na droga sa \ninsurhensya o sa progresibong kilusan, katulad \nnang ginawa na sa ilang mga rehiyon sa bansa,\u201d \ndagdag pa nila.\nBinatikos din nila ang sinasabing pokus ng NICA \nsa \u201ccybersecurity\u201d na mangangahulugan ng \npinatinding paniniktik sa cyberspace at \npagbabantay sa mga email at social media ng \ntarget na mga indibidwal.\nMga manggagawa ng CNN Philippines, \ndapat protektahan sa harap ng \nposibleng pagsasara\nEnero 26, 2024\nDismayado ang National Union of Journalists of \nthe Philippines (NUJP) dahil hindi ipinaalam o \ninilinaw ng pamunuan ng istasyon sa telebisyon na\nCNN Philippines sa mga manggagawa nito ang \nusapin kaugnay ng posibleng pagsasara ng \nkumpanya. Naiulat noong Enero 25 na \nnagdesisyon umano ang Nine Media Corp. \u00a0at CNN\nna ihinto na ang kanilang kasunduan sa \npagpapatakbo nito dahil diumano sa malaking \npagkalugi.\nAnang NUJP, \u201ckatulad ng karaniwang nangyayari \nsa ganitong mga sitwasyon, ang mga lumilikha ng \ncontent at kung sino pa ang pinakaapektado ng \n- 109 -\n\n\nmga desisyon ng korporasyon ay silang huli pang \nnakaaalam [ng balita].\u201d Pinatutungkulan ng NUJP \nang mga manggagawa sa midya na walang \nkaalam-alam sa katotohanan ng pangyayari.\nAyon sa ulat, ang kasunduan sa pagitan ng \ndalawang kumpanya ay magtatapos pa sana sa \nkatapusan ng taon ngunit nahihirapan na umano \nang Nine Media na bayaran ang lisensya, \ngayundin ang iba pang mga gastusin sa operasyon\nnito. Sa Enero 29 pa malalaman ng mga \nempleyado ng CNN Philippines kung ano ang \nmangyayari sa kumpanya matapos ang ibinalitang \npulong ng pamunuan noong Enero 25.\n\u201cSa mga balita ng posibleng pagsasara, nabanggit \nang severance package (o kabayaran sa mga \nmatatanggal) para sa mga apektadong empleyado,\nat umaasa kaming ganito nga ang mangyayari \nkapag inianunsyo na ang tanggalan,\u201d ayon pa sa \nNUJP.\nAyon pa sa kanila, pinatitingkad ng kawalan ng \npaliwanag at komunikasyon sa pagitan ng \npamunuan at empleyado nito kaugnay ng \nnapipintong mga pagbabago ang \npangangailangang mag-organisa sa lugar ng \npaggawa. \u201cSa minimun, titiyakin nito na \nnakababalita ang mga empleyado sa mga \npagbabago sa loob ng korporasyon na makaapekto\nsa kanila,\u201d paliwanag ng unyon.\nAnila, kinakailangan ng mga manggagawa sa \nmidya ng malinaw na komunikasyon sa mga \npamunuan ng newsroom at pati na rin \n- 110 -\n\n\nrepresentasyon sa mga usaping makaaapekto sa \nkanilang karera at arawang buhay.\nAng CNN Philippines ay may tinatayang 200-500 \nempleyado. Kabilang sa mga programang \nipinalalabas nito sa telebisyon at iba pang \nplataporma ang mga lokal at inernasyunal na \nbalita, mga talakayan sa pulitika, balitang isports, \nkalusugan at iba pa. Umeere ito sa maraming \nprubinsya sa bansa sa libreng telebisyon. \nSamantala, ang CNN International na kadikit nito \nay napapanood sa may 200 bansa at teritoryo.\nPagdinig ng petisyon kontra \n\u201cteroristang\u201d designasyon, sinuspinde\nng korte sa Baguio City\nEnero 26, 2024\nSinuspinde ng Baguio Regional Trial Court \nngayong araw, Enero 26, ang pagdinig sa petisyon\nng apat na lider ng Cordillera Peoples Alliance \n(CPA) na kumukwestyon sa arbitraryong \n\u201cteroristang\u201d designasyon sa kanila ng Anti-\nTerrorism Council sa ilalim ng Anti-Terrorism Act \nof 2020. Ayon sa korte, nagpaabot ito ng upisyal \nna katanungan sa Korte Suprema kung dapat ba \nnitong ituloy ang pagdinig o ipasa ang petisyon sa \nCourt of Appeals o sa nakatakdang korte ng ATA \nsa Pangasinan, kaugnay ng mga alituntuning \ninilabas para sa terror law.\nKaugnay ng pagdinig, nagpiket sa harap ng \nBaguio Justice Hall, Baguio City ang mga kaanak, \nkaibigan at kasama ng apat na aktibista at lider ng\nCPA na sina Windel Bolinget, Sarah Abellon-\n- 111 -\n\n\nAlikes, Jennifer Awingan-Taggaoa, at Stephen \nTauli. Muli nilang iginiit na tanggalin ang \ndesignasyon at tuluyang ibasura ang terror law. \nInihain nila ang naturang kaso noon pang \nNobyembre 23, 2023, na kauna-unahang ligal na \naksyon laban sa gayong designasyon.\nSamantala, nakipagpulong din ang apat, kasama \nang iba pang mga lider ng mga demokratikong \norganisasyon sa hilagang Pilipinas kay United \nNations Special Rapporteur Irene Khan. Bumisita \nsi Khan sa Baguio City ngayong araw para alamin \nang kalagayan ng karapatan sa malayang \npagpapahayag at opinyon sa Northern at Central \nLuzon.\nSa naturang pulong, ipinabatid nila kay Khan kung\npaanong kinakasangkapan ng estado ang mga \nmapanupil na batas sa bansa para patahimikin ang\nmga kritiko. Inihayag din nila ang pagkundena sa \nNational Task Force-Elcac na nangunguna sa \nkampanyang intimidasyon at red-tagging laban sa \nmga progresibo at demokratikong kilusan.\nIsinalaysay din ng mga lider-katutubo kung \npaanong nilalapastangan ng National Commission \non Indigenous Peoples (NCIP), mga lokal na \nupisyal at pwersang panseguridad ng estado, ang \nprosesong Free, Prior and Informed Consent \n(FPIC) para sa kanilang karapatan sa lupang \nninuno. Layon umano nitong patahimikin sila sa \nkanilang paglaban sa mapanirang mga proyektong\ndam, at malalaking mapangwasak na proyekto.\n- 112 -\n\n\nPaglulustay ni Marcos para sa raling \n\u201cBagong Pilipinas,\u201d binatikos\nEnero 27, 2024\nBinatikos ng grupong Bayan Muna ang \nnakatakdang rali ng rehimeng Marcos para sa \nupisyal na paglulunsad sa kampanya nitong \n\u201cBagong Pilipinas\u201d sa Enero 28. Ilulunsad nito ang\nisang malaking pagtitipon sa Qurino Grandstand \nsa Maynila, na pinondohan ng buwis ng \ntaumbayan.\nAyon kay Bayan Muna chairman Neri Colmenares,\nmay balita silang gagamitin din ang rali bilang \nplataporma para isulong ng rehimen ang charter \nchange o \u201cchacha.\u201d\nAniya, \u201cSayang lang ang pera ng taumbayan dito \nat ginagawa pang halos mandatory ang pagdalo \nsamantalang napakadaming dapat asikasuhin ng \nmga kawani ng gobyerno at maging ng mga \nopisyal ng baranggay.\u201d\nGiit niya, sayang na sayang ang pondo para sa \nisang rali na wala namang katuturan. \u201cAyon sa \nilang nakausap nating baranggay at Sangguniang \nKabataan officials ay gagamitin din daw ang raling\nito ng administrasyong Marcos Jr. para itulak uli \nang Cha-cha at palabasin na ang mga pumunta \ndun ay suportado ito,\u201d dagdag ni Colmenares.\nMahalaga umanong ipabatid ng taumbayan ang \npagbatikos sa naturang rali ng rehimen bilang \npagrehistro rin sa pagtutol sa \u201cchacha.\u201d Hinimok \n- 113 -\n\n\nniya ang kapwa Pilipino na huwag nang pumunta \nsa naturang rali.\nUnang inianunsyo ng rehimeng Marcos ang \nkampanyang Bagong Pilipinas noong Enero 2023. \nDati na itong binatikos ng grupong Bagong \nAlyansang Makabayan (Bayan) at sinabing mula \npa man sa ama nitong diktador na si Marcos Sr \nhanggang kay Marcos Jr ay \u201cwalang \nmakabuluhang nagbago sa lipunang \npinaghaharian ng dayuhan at iilan \u2013 mga \nburukrata kapitalista, malaking panginoong \nmaylupa at komprador burgesya.\u201d\nAnang grupo, walang saligang pagkakaiba ang \npekeng slogan na Bagong Lipunan noon sa pekeng\nslogan na Bagong Pilipinas ngayon. Pagtatangka \nlamang umano itong tabunan ang malawak na \nkagutuman, kawalang trabaho, mababang sahod \nat kahirapan ng malawak na sambayanan.\nRali kontra chacha, inilunsad ng mga \nmagsasaka sa Bacolod City\nEnero 27, 2024\nInilunsad ng mga magsasaka ng Negros Island \nang isang martsa-protesta sa Bacolod city noong \nEnero 24 para kundenahin ang isinusulong na \ncharter change o \u201cchacha\u201d ng rehimeng Marcos. \nAng aktibidad ay bahagi ng 2-araw na kampanya \nng Kilusang Magbubukid ng Pilipinas (KMP)-\nNegros at National Federation of Sugar Workers \nNegros (NFSW) para sa karapatan sa lupa at \nhustisya sa mga magsasakang pinaslang at \nbiktima ng paglabag sa karapatang-tao ng estado.\n- 114 -\n\n\nNagmartsa ang mga grupo tungo sa Fountain of \nJustice sa Bacolod City kung saan sila naglunsad \nng programa. Ayon sa mga magsasaka, tinututulan\nnila ang \u201cchacha\u201d dahil ibubuyangyang nito ang \nPilipinas sa buu-buong dayuhang pag-aari sa \nmahahalagang aspeto ng ekonomya ng bansa \nkabilang na ang lupa.\n\u201cAng pagbukas ng ating ekonomya sa dayuhang \nnegosyante ay magreresulta sa pangangamkam ng\nlupa sa mga magsasaka at patuloy na pagsalalay \nsa importasyon ng produktong agrikultural tulad \nng bigas, asukal at iba pa,\u201d ayon sa KMP-Negros.\nIbubukas din ng \u201cchacha\u201d ang sandaang \nporsyentong pag-aari sa mga mahahalagang \naspeto ng lipunan kabilang ang edukasyon, \nmasmidya, at mga yutilidad tulad ng tubig, \nkuryente at telekomunikasyon. Binatikos din nila \nang plano ng rehimeng Marcos na pahabain ang \npampulitikang termino sa poder sa pamamagitan \nng \u201cchacha.\u201d\nIginiit din nilang dapat ibasura ang programa ng \nreklasipikasyon ng kanilang mga lupang sakahan \nat ang pagpapatupad ng Support to Parcelization \nto Land Individula Titling (SPLIT) na anila ay \nginagamit para agawin ang kanilang mga lupa. \nIpinanawagan din nila ang hustisya para kay \nAlexander Ceballos, lider-magsasaka na pinaslang \nng rehimeng Duterte noong Enero 20, 2017.\nKasabay na ginunita ng KMP-Negros at NFSW ang\nika-37 anibersaryo ng Mendiola Massacre. Nasawi\nsa naturang masaker ang 13 magsasaka noong \nEnero 22, 1987 sa Mendiola, Manila. Ang 13 \n- 115 -\n\n\nmagsasaka ay kabilang sa libu-libong nagtungo \nnoon sa Mendiola upang ipanawagan dating \nPangulong Cory Aquino na ipatupad ang tunay na \nreporma sa lupa.\nSamantala noong Enero 23, inilunsad nila ang \npiket-dayalogo sa Provincial Agrarian Reform \nOffice I sa Bacolod City kaugnay ng 37 mga \nasyenda sa Negros Island.\nTatlong Adivasi, pinaslang ng estado \nng India sa pekeng engkwentro\nEnero 27, 2024\nDinampot bago pinaslang ng mga pwersa ng \nestado ng India ang tatlong Adivasi (katutubo sa \nIndia) sa Nendra, distrito ng Bijapur, estado ng \nChhattisgarh noong Enero 19. Ang mga biktimang\nsina Madkam Soni, Punem Nangi, at Karam Kosa \nay papunta sana sa isang kilos-protesta nang sila \nay damputin ng mga pwersa ng estado sa \nmabundok na bahagi ng kanilang komunidad.\nKinundena ng grupong Forum Against \nCorporatization and Militarization (FACAM) ang \npagmasaker sa mga sibilyang Adivasi. Para \npagtakpan ang kanilang krimen, pinalalabas ng \nmga pwersa ng estado na ang tatlo ay napaslang \nsa isang engkwentro laban sa People\u2019s Liberation \nGuerrilla Army (PLGA) ng Communist Party of \nIndia o CPI (Maoist).\nHindi pa nakunento, tinangka pang sunugin ng \nmga pulis ang katawan ng mga biktima para \nwalang ebidensya sa kanilang krimen. Bago pa \n- 116 -\n\n\nman mangyari ito ay naigiit ng kanilang mga \nkaanak at kapwa residente at Adivasi na mabawi \nang mga bangkay.\nNanawagan rin ang FACAM ng isang kagyat na \nimbestigasyon sa naturang masaker para \nmabigyan ng hustisya ang mga biktima at \nkanilang pamilya, at sa dumaraming bilang pa ng \nmga kaso ng paglabag sa karapatang-tao sa \nnaturang rehiyon.\nAyon sa grupo, tumindi ang paninibasib ng militar \nsa rehiyon nang sinimulang ipatupad noong Enero\nang tinatawag nitong Operation Kagar sa \nAbujmarh, isang mabundok at magubat na lugar \nsa timog ng estado ng Chhattisgarh. Bahagi ito at \npinalawak na pagpapatupad sa kontra-\ninsurhensyang kampanya na Operation \nSAMADHAN-Prahar (OSP).\nIniulat na kasalukuyang pinakikilos sa ilalim ng \nOperation Kagar ang may 3,000 pwersang \nparamilitar galing pa sa ibang estado ng India \npara ipakat sa anim na kampong paramilitar sa \nAbujmarh. Dagdag ito sa halos 10,000 pwersang \nparamilitar na nakapakat na sa lugar. Sa taya ng \ngrupo, mayroong tantos na tatlong paramilitar sa \nkada pitong lokal na residente sa lugar. Sa \nkumpas din ng naturang operasyon isinagawa ng \nmga pulis at pwersa ng estado ang pagpaslang sa \nisang 6-buwang sanggol noong Enero 1 sa distrito \nng Bijapur.\n\u201cAng pagtindi ng presensya ng mga paramilitar sa\nhitik sa likas na yamang mga rehiyon ng India sa \ntabing ng paglaban sa mga Maoista, ay nagsisilbi \n- 117 -\n\n\nsa pagtindi ng pandarambong ng mga \nkorporasyon sa likas na yaman ng bansa sa interes\nng imperyalista at malalaking dayuhan,\u201d ayon pa \nsa FACAM.\nDagdag pa nito, sa nagdaang 20 araw lamang ay \nnaitala nila ang 65 pag-aresto laban sa mga \ntinagurian ng estado na \u201csimpatisador at \nsumusuporta sa mga Maoista sa buong Bastar.\u201d\n80 manggagawa, tatanggalin sa \npagbebenta ng SkyCable sa PLDT\nEnero 28, 2024\nHindi bababa sa 80 manggagawa ng SkyCable \nCorporation ang tatanggalin sa trabaho sa \ndarating na Pebrero 26 matapos maisapinal ng \npamunuan ng kumpanya ang pagbebenta nito sa \nkumpanyang PLDT ni Manny V. Pangilinan. Ang \nSkyCable ay pag-aari ng mga Lopez. Tatanggalin \nang mga manggagawa sa pagdadahilang \n\u201credundancy.\u201d\nBinatikos ng SkyCable Supervisors, \nProfesional/Technical Employees Union (SSPTEU) \nang tinawag nitong iligal na tanggalan sa mga \nmanggagawa. Sa ulat ng unyon, mahigit 20 sa \nhanay ng mga superbisor, kabilang ang apat na \nupisyal ng unyon ang tatanggalin.\nAnang unyon, \u201cwalang pagsangguning ginawa ang\nmaneydsment sa unyon sa tanggalang ito.\u201d \nBinatikos ng unyon ang kumpanya dahil sa \ntinawag nitong malinaw na pagbalewala sa \npatakarang nakasaad sa pinirmahan nitong \n- 118 -\n\n\nCollective Bargaining Agreement (CBA) ukol sa \npagbabawas ng tao sa ganitong mga pagkakataon.\nGiit nila, tuwiran itong pagsasaisantabi sa mga \nkarapatan ng unyon at empleyado sa katiyakan sa \ntrabaho. \u201cInuna nila ang pansariling interes sa \nkapital kaysa sa kapakanan ng mga apektadong \nempleyado at mga pamilya nito,\u201d pahayag pa nito. \nLiban dito, kinundena nila ang taktikang ito ng \n\u201cunion busting\u201d o pagbuwag sa unyon dahil sa \nmaramihang pagtatanggal sa mga unyonisadong \nmanggagawa.\nNauna nang ipinabatid ng kumpanya ang \nposibleng pagbebenta nito sa PLDT noong pang \nMarso 2023. Kaugnay nito, nagpulong ang 10 \nunyon mula sa mga sangay ng SkyCable sa Metro \nManila, ibang parte ng Luzon, at Mindanao noong \nparehong buwan.\nNagpaabot ng pakikiisa ang Ecumenical Institute \nfor Labor Education and Research (EILER) sa \nlaban ng unyon at mga manggagawa ng SkyCable.\nGiit ng grupo, dapat kunin ng PLDT ang mga \nmanggagawa at kilalanin ang karapatan nila sa \nkatiyakan sa trabaho.\nAyon sa mga ulat, nabili ng PLDT ang SkyCable sa\nhalagang \u20b16.75 bilyon. Nagsimula ang operasyon \nng kumpanay noong 1991. Inaprubahan ang \nbilihan ng Philippine Competition Commission \n(PCC).\n- 119 -\n\n\nMamamahayag na bilanggong pulitikal\nsa Tacloban City, binisita ng UN \nSpecial Rapporteur\nEnero 28, 2024\nNagpasalamat ang mga grupo ng mamamahayag \nat alternatibong midya sa pagbisita ni Irene Khan, \nUnited Nations Special Rapporteur on Free \nExpression and Opinion, sa nakakulong na \nmamamahayag na si Frenchie Mae Cumpio, at \nmga tagapagtanggol ng karapatang-tao na sina \nMarielle Domequil at Alexander Abinguna sa \nTacloban City Jail noong Enero 27. Ang tatlo ay \nnakakulong sa itinuturing ng mga grupo na gawa-\ngawang mga kaso kabilang ang pagdadawit sa \nkanila sa \u201cterorismo.\u201d\nAyon kay Khan, \u201ckami pa lamang ang \ninternasyunal na mga bisita na pinahintulutan \nmakita sila!\u201d Binatikos ng special rapporteur ang \nnapakabagal na pag-usap ng kaso ng tatlo. \nPagtatanong niya, \u201cgaano pa sila katagal \nmaghihintay bago makalaya?\u201d\nIpinahayag ng National Union of Journalists of the \nPhilippines (NUJP) at Altermidya Network ang \nkanilang pasasalamat sa ginawa ni Khan na \npagbisita sa mga bilanggong pulitikal. Ayon sa \nNUJP, \u201chindi na dapat maghintay pa ng kahit ilang\nminuto bago sila palayain.\u201d\nSi Cumpio ay mamamahayag ng Eastern Vista, \nalternatibong midya sa rehiyon ng Eastern \nVisayas. Inaresto siya kasama sina Domequil ng \nRural Missionaries of the Philippines, Abinguna, \n- 120 -\n\n\nMira Legion at Marissa Cabaljao sa isang iligal na \nreyd ng mga pulis noong Pebrero 7, 2020 sa isang \nupisina sa Tacloban City. Sinampahan sila ng mga \nkasong illegal possession of firearms.\nNoong Hulyo 2021, sinampahan ng estado ng \ndagdag na kasong \u201cfinancing terrorism\u201d sina \nCumpio at Domequil. Pinalalabas ng estado na ang\npondong nasamsam mula sa kanila ay para umano\nsa mga operasyon ng Bagong Hukbong Bayan na \npilit nitong binabansagang \u201cteroristang \norganisasyon.\u201d\nNaniniwala ang NUJP na dapat nang ibasura ang \nmga gawa-gawang mga kaso laban kila Cumpio. \nAnila, ang ebidensya laban sa kanila ay itinanim, \nat ang mga testimonya ay pawang pineke. Dagdag\nng grupo, ang ginawang panggigipit sa \nmamamahayag na si Cumpio ay katulad din ng \nginawa kina Lady Ann Salem at Anne Krueger na \npawang sinampahan din ng mga gawa-gawang \nkaso.\nSamantala, katulad ng inaasahan at ginawa na \ndati, minasama at siniraan ng National Task \nForce-Elcac sa pamamagitan ng pahayag ni \nProsecutor Flosemer Chris Gonzales, \ntagapagsalita ng Regional Task Force-Elcac \nRegion 6, ang naging pahayag ni Khan at sinabing\niyon ay \u201cdirektang insulto\u201d sa kanila. Si Gonzales \nay kilalang kadikit ng mga Duterte.\nSa harap ng patung-patong na pag-atake sa \nkalayaan sa pagpapahayag at opinyon, ipinahayag \nng NUJP ang kanilang pag-asa na \u201cmagsusulong \n- 121 -\n\n\nang special rapporteur ng mga rekomendasyon \npara mawakasan ang ganitong mga paglabag.\u201d\nMamamahayag na bilanggong pulitikal\nsa Tacloban City, binista ng UN Special\nRapporteur\nEnero 28, 2024\nNagpasalamat ang mga grupo ng mamamahayag \nat alternatibong midya sa pagbisita ni Irene Khan, \nUnited Nations Special Rapporteur on Free \nExpression and Opinion, sa nakakulong na \nmamamahayag na si Frenchie Mae Cumpio, at \nmga tagapagtanggol ng karapatang-tao na sina \nMarielle Domequil at Alexander Abinguna sa \nTacloban City Jail noong Enero 27. Ang tatlo ay \nnakakulong sa itinuturing ng mga grupo na gawa-\ngawang mga kaso kabilang ang pagdadawit sa \nkanila sa \u201cterorismo.\u201d\nAyon kay Khan, \u201ckami pa lamang ang \ninternasyunal na mga bisita na pinahintulutan \nmakita sila!\u201d Binatikos ng special rapporteur ang \nnapakabagal na pag-usap ng kaso ng tatlo. \nPagtatanong niya, \u201cgaano pa sila katagal \nmaghihintay bago makalaya?\u201d\nIpinahayag ng National Union of Journalists of the \nPhilippines (NUJP) at Altermidya Network ang \nkanilang pasasalamat sa ginawa ni Khan na \npagbisita sa mga bilanggong pulitikal. Ayon sa \nNUJP, \u201chindi na dapat maghintay pa ng kahit ilang\nminuto bago sila palayain.\u201d\n- 122 -\n\n\nSi Cumpio ay mamamahayag ng Eastern Vista, \nalternatibong midya sa rehiyon ng Eastern \nVisayas. Inaresto siya kasama sina Domequil ng \nRural Missionaries of the Philippines, Abinguna, \nMira Legion at Marissa Cabaljao sa isang iligal na \nreyd ng mga pulis noong Pebrero 7, 2020 sa isang \nupisina sa Tacloban City. Sinampahan sila ng mga \nkasong illegal possession of firearms.\nNoong Hulyo 2021, sinampahan ng estado ng \ndagdag na kasong \u201cfinancing terrorism\u201d sina \nCumpio at Domequil. Pinalalabas ng estado na ang\npondong nasamsam mula sa kanila ay para umano\nsa mga operasyon ng Bagong Hukbong Bayan na \npilit nitong binabansagang \u201cteroristang \norganisasyon.\u201d\nNaniniwala ang NUJP na dapat nang ibasura ang \nmga gawa-gawang mga kaso laban kila Cumpio. \nAnila, ang ebidensya laban sa kanila ay itinanim, \nat ang mga testimonya ay pawang pineke. Dagdag\nng grupo, ang ginawang panggigipit sa \nmamamahayag na si Cumpio ay katulad din ng \nginawa kina Lady Ann Salem at Anne Krueger na \npawang sinampahan din ng mga gawa-gawang \nkaso.\nSamantala, katulad ng inaasahan at ginawa na \ndati, minasama at siniraan ng National Task \nForce-Elcac sa pamamagitan ng pahayag ni \nProsecutor Flosemer Chris Gonzales, \ntagapagsalita ng Regional Task Force-Elcac \nRegion 6, ang naging pahayag ni Khan at sinabing\niyon ay \u201cdirektang insulto\u201d sa kanila. Si Gonzales \nay kilalang kadikit ng mga Duterte.\n- 123 -\n\n\nSa harap ng patung-patong na pag-atake sa \nkalayaan sa pagpapahayag at opinyon, ipinahayag \nng NUJP ang kanilang pag-asa na \u201cmagsusulong \nang special rapporteur ng mga rekomendasyon \npara mawakasan ang ganitong mga paglabag.\u201d\nUnyon ng manggagawa sa Nexperia, \nmakikipagnegosasyon para sa CBA\nEnero 28, 2024\nNagsimula na ang panibagong negosasyon ng \nNexperia Phils. Inc. \u00a0Workers Union (NPIWU) at \npamunuan ng Nexperia Philippines para sa \nCollective Bargaining Agreement (CBA) para sa \n2024 hanggang 2026. Inianunsyo ito ng unyon \nnoong Enero 25. Magaganap ang panibagong \nnegosasyon kasunod ng tanggalan sa mga \nmanggagawa at ilang upisyal ng unyon noong \nSetyembre 2023.\nDumalo sa pulong para sa CBA Ground rules ang \nExecutive Board, Shopstewards Council at \npederasyon mula sa panig ng unyon at mga \nupisyal ng pamunuan ng kumpanya.\nInihayag ng unyon ang kanilang determinasyong \nipaglaban ang interes ng mga manggagawa sa \nmuling pagbubukas ng negosasyon para sa CBA. \nIbinahagi nito ang mga naranasan sa nakaraang \nnegosasyon para sa CBA kung saan inabutan ng \npandemya noong 2020.\nSamantala, sa pambungad na talumpati ng \npangkalahatang manedyer ng kumpanya, inilatag \nniya ang kalagayan ng ekonomya sa buong mundo \n- 124 -\n\n\nna nakakaranas ng pagbagsak. Pero ipinabatid din\nniya ang pag-asang magkakaroon ng magandang \nresulta ang CBA.\nPara sa unyon, mahalagang magkaroon ng bagong\nCBA upang makakaagapay ang mga manggagawa \nsa patuloy na pagtaas ng presyo ng mga \npangunahing bilihin at ang pagbaba ng halaga ng \nsahod ng manggagawa bunga na rin ng mataas na\nimplasyon noong mga nakaraang buwan.\nMatatandaang inilunsad ng mga manggagawa ng \nNexperia Philippines, sa pamumuno ng unyon, ang\nsunud-sunod na mga pagkilos para labanan ang \ntanggalan at mga atake ng maneydsment sa \nunyon, at ipagtanggol ang kanilang karapatan sa \ntrabaho noong huling kwarto ng 2023.\nBinatikos ng unyon sa panahong ito ang paglabag \nng kumpanya sa mga napagkasunduan sa CBA. \nTinanggal nito ang walong manggagawa, kabilang\nang tatlong upisyal ng unyon. Sa gitna ito ng \n\u201cinternal hiring\u201d na nangangahulugan na may mga\nbakante pang pusisyon sa kumpanya. Batid ng \nmga manggagawa na nais lamang ng Nexperia na \ntanggalin ang regular na mga manggagawa para \nmakatipid at pahinain ang kanilang unyon.\nAng Nexperia Philippines ay subsidyaryo ng \nkumpanyang Nexperia na nakabase sa The \nNetherlands. Nagmamanupaktura ito ng mga \nsemiconductor sa mga pabrika nito sa Europe, \nAsia at US.\nNoong 2022, nagtala ito ng $2.36 bilyong \nkabuuang rebenyu, na mas mataas nang 10.7% \n- 125 -\n\n\nkumpara sa naunang taon. Lumaki rin nang 12% \nang benta nitong mga produkto. Malaki ang \ninaasahan nitong paglago sa susunod na mga \ntaon, lalupa\u2019t nagsisilbi ang mga produkto nito sa \npaglawak ng pangangailangan para sa teknolohiya\nsa buong mundo.\n35 berdugong pulis ng India, \nnapaslang sa pag-atake ng PLGA\nEnero 29, 2024\nHindi bababa sa 35 elemento ng Central Armed \nPolice Force (CAPF) ng reaksyunaryong estado ng\nIndia ang napaslang sa pag-atake ng People\u2019s \nLiberation Guerilla Army (PLGA) sa kampo nito sa \nDarmavaram sa erya ng Pamed, distrito ng \nBijapur, estado ng Chhattisgarh noong Enero 16. \nLiban dito, 40 iba pang pulis ang malubhang \nnasugatan. Ang yunit ng pulis at kampo ay kilala \nsa mga paglabag sa karapatang-tao ng mga \nAdivasi at pagprotekta sa mga malalaking \nkorporasyon na nandarambong sa mga kagubatan \nat lupa ng mga Adivasi.\nPinagpugayan ng Central Regional Bureau ng \nCommunist Party of India (Maoist) ang naturang \nreyd at pagtatanggol sa mamamayang Adivasi. \nAyon dito, nakapagbigay ng hustisya ang reyd \ndahil sa mga kaso ng panunupil ng mga pulis \nlaban sa rebolusyonaryong mamamayan. Ang \nyunit ay bahagi din ng tinawag nitong \u201ccarpet \nsecurity\u201d sa erya.\nTugon din ang armadong aksyon sa bagong lunsad\nna kampanyang Operation Kagar sa rehiyon na \n- 126 -\n\n\nbahagi ng pagpapatupad sa kontra-insurhensyang \nkampanya na Operation SAMADHAN-Prahar \n(OSP). Pinakikilos sa ilalim ng Operation Kagar \nang may 3,000 pwersang paramilitar galing sa \nibang estado ng India para ipakat sa anim na \nkampong paramilitar sa Abujmarh, kabundukan sa\nChhattisgarh. Dagdag ito sa halos 10,000 \npwersang paramilitar na nakapakat na sa lugar.\nSa ulat, nagsimula ang pag-atake ng alas-7:05 ng \ngabi. Gumamit ang PLGA ng mahigit 600 granada \ngamit ang grenade launcher at iba pang sariling \nlikhang mga pampasabog. Bago ang mismong pag-\natake sa kampo, kinontrol na ng mga gerilya ng \nPLGA ang palibot na lugar nito. Binarikadahan \nnila ang mga susing daanan gamit ang malalaking \ntroso at pinakilos ang milisya para pasabugan ang \nrerespondeng mga yunit ng pulis.\n\u201cDeterminado ang kaaway na itago ang kanilang \npagkatalo para panatilihing mataas ang moral ng \nkanilang mga pwersa,\u201d ayon kay Kasamang \nPratap, tagapagsalita ng Central Regional Bureau \nng CPI (Maoist). Ikinural na umano ang buu-buong\nmga komunidad at hindi pinahihintulutan na \nmakapasok kahit ang mga mamamahayag para \nmag-alam at mag-imbestiga para sa kanilang \npagbabalita.\n\u201cAng reyd ng mga pwersa ng PLGA ay isang \nmilitanteng paglaban sa korporatisasyon-\nmilitarisasyon ng mga kagubatan na nagdudulot \nng malawakang pagpapalayas sa mamamayang \nAdivasi mula sa kanilang lupa at malubhang \npagkawasak sa kalikasan,\u201d ayon kay Kasamang \nPratap. Hindi umano ito pahihintulutan ng \n- 127 -\n\n\nrebolusyonaryong kilusan ng India at pamalagiang\ngagawa ng paraan para bigyan sila ng hustisya at \ndinggin ang kanilang makatarungang panawagan.\nSamanatala, pinarangalan ng Central Regional \nBureau ng CPI (Maoist) ang tatlong namartir na \nmga mandirigma ng PLGA sa naturang armadong \naksyon.\nMga grupong pambansa-demokratiko, \nmagrarali sa embahada ng US sa \nanibersaryo ng gerang Pilipino-\nAmerikano\nEnero 29, 2024\nInianunsyo ng Bagong Alyansang Makabayan \n(Bayan) ang plano nitong magsagawa ng isang rali\nsa embahada ng US sa Maynila sa darating na \nPebrero 4 bilang paggunita sa ika-125 anibersaryo\nng gerang Pilipino-Amerikano. Ayon sa grupo, ang\ndigmaan ay isang \u201cbrutal na gera para sakupin \nang Pilipinas sa ngalan ng mga interes ng \nimperyalistang US.\u201d\nTinatayang 20,000 sundalong Pilipino ang \nnapatay, at higit 200,000 sibilyang Pilipino ang \npinaslang ng mga kolonyal na sundalong \nAmerikano, habang mahigit isang milyon ang \nnasawi dahil sa gutom at sakit na idinulot ng gera.\n\u201cAng gerang Pilipino-Amerikano ay pagsusubok \nnoon ng US sa doktrinang kontra-insurhensya nito\nna patuloy pa ring ginagamit hanggang sa \nkasalukuyan laban sa mga kilusang pambansang \n- 128 -\n\n\npagpapalaya sa buong daigdig, kabilang na ang \nPilipinas,\u201d ayon sa pahayag ng Bayan.\nAnang grupo, dapat patuloy na batikusin ang US, \nhindi lamang sa nagpapatuloy na paghingi ng \nhustisya, kundi dahil matapos ang higit isang \nsiglo, patuloy ang banta ng panggegera ng US. \nSinusuportahan nito sa kasalukuyan ang \nkampanya ng pagdurog at henosidyo laban sa \nmamamayang Palestino ng Zionistang Israel sa \nGaza, habang nang-uupat ng gera sa East Asia sa \npagpapakat ng mga tropang militar sa naturang \nrehiyon.\n\u201cInteresado lamang ang US sa walang-tigil na mga\ngera para isulong ang hegemonya nito,\u201d pagdidiin \nng Bayan. Malinaw na malinaw umano na ang \nimperyalistang US ang pasakit sa buong mundo \nhanggang sa kasalukuyan. \u201cHindi ito kaibigan ng \nmamamayang Pilipino,\u201d giit ng grupo.\nDadalhin ng Bayan at mga grupong pambansa-\ndemokratiko sa embahada ng US ang mga \npanawagan nito para ihinto ang mga gerang \npinangungunahan ng US at henosidyo; palayasin \nang tropang Amerikano at base militar nito sa \nPilipinas; at hustisya para sa mamamayang \nPalestino.\nNagpapatuloy na pag-block ng \nrehimeng Marcos sa mga progresibong\nwebsite, binatikos\nEnero 29, 2024\n- 129 -\n\n\nNagprotesta ang mga progresibong grupo at mga \ntagapagtanggol sa kalayaan sa pamamahayag sa \nharap ng upisina ng National Telecommunications\nCommission (NTC) sa Quezon City ngayong Enero \n29 para batikusin ang nagpapatuloy na \npag-\u201cblock\u201d o pagharang sa 27 website ng mga \nalternatibong midya, progresibo at \nrebolusyonaryong grupo sa bansa. Nagsimula \nitong i-block noong Hunyo 2022 sa ilalim ng \nrehimeng Duterte.\nAng kautusan ay inilabas ng NTC noong Hunyo 8, \n2022 matapos iutos ng hepe ng National Secutiry \nCouncil na si Gen. \u00a0Hermogenes Esperon. Ginawa \nito ni Esperon alinsunod sa walang-batayang \ndesignasyon ng Anti-Terror Council sa Partido \nKomunista ng Pilipinas bilang isang teroristang \norganisasyon at mga binansagan nitong \n\u201ctagasuporta\u201d o \u201cmay kaugnayan\u201d sa Partido.\nKabilang sa mga website na naka-block ang sa \npahayagang Bulatlat at Pinoy Weekly, at sa mga \ngrupong Bagong Alyansang Makabayan (Bayan), \nUnyon ng mga Manggagawa sa Agrikultura, \nAmihan Women, at PAMALAKAYA-Pilipinas.\nMuling iginiit ng mga grupo sa rehimeng Marcos \nna tanggalin ang pagka-block ng mga website \nbilang pagkilala at pagrespeto sa karapatang \nmagpahayag sa bansa. Itinaon nila ang pagkilos sa\nisinasagawang pagbisita at imbestigasyon ni Irene\nKhan, United Nations Special Rapporteur for \nFreedom of Opinion and Experession, sa bansa. \nKabilang din ang mga kasong ito sa isinumite ng \nmga grupo na ulat kay Khan.\n- 130 -\n\n\nMatapos ang pagkilos sa NTC, tumungo ang mga \ngrupo sa National Intelligence Coordinating \nAgency (NICA) na upisina ng National Task Force-\nElcac para magsagawa ng isa pang protesta. \nBinatikos ng mga grupo ang ginagawang \npanunupil at kampanya ng malawakang red-\ntagging ng naturang ahensya. Iginiit nilang \nbuwagin na ang NTF-Elcac.\nAyon sa Bayan, inilunsad nila ang magkasunod na \npagkilos para \u201cpasinungalingan ang pahayag ng \ngubyerno sa pagbisita ni Khan na buhay na buhay \nang kalayaan sa pagpapahayag sa bansa.\u201d\nGiriang Marcos-Duterte, kinamuhian \nng sambayanan\nEnero 30, 2024\nKinamuhian ng malawak na masa ng sambayanan \nang lantad na lantad nang girian ng naghaharing \nmga pangkating Marcos at Duterte. Noong Enero \n28, direktang sinumbatan ng mag-amang Rodrigo \nat Sebastian Duterte si Ferdinand Marcos Jr sa \nisang rali na isinagawa ng kanilang pamilya sa \nDavao City laban diumano sa charter change. Sa \nrali na ito, \u201cisiniwalat\u201d ng amang Duterte na \nsangkot sa droga si Ferdinand Marcos Jr pero \nhindi niya ito isiniwalat o ikinulong dahil sa \nkanilang \u201cpagkakaibigan.\u201d\nNoon pa man, pinasasaringan na ng matandang \nDuterte si Marcos Jr bilang \u201cadik\u201d na gumagamit \nng cocaine. Direkta niya itong isiniwalat matapos \n\u201cmagbukas\u201d si Marcos Jr sa International Criminal\nCourt (ICC) na imbestigahan ang kanyang kasong \n- 131 -\n\n\nkrimen laban sa sangkatauhan sa ilalim ng \u201cgera \nkontra-droga.\u201d Natapos na ng ICC ang \nimbestigasyon nito sa kaso noong nakaraang taon.\nSiningil naman ng nakababatang Duterte si \nMarcos Jr na aniya\u2019y walang utang na loob \nmatapos pahintulutan ng kanyang ama na ilibing \nsa Libingan ng mga Bayani ang kinamuhiang \ndiktador na si Ferdinand Marcos Sr. \u00a0Tinawg \nniyang \u201ctamad\u201d at \u201cwalang malasakit\u201d si Marcos \nJr, at nanawagan para sa kanyang pagbaba sa \npwesto.\nSinagot ito ng pangkating Marcos, sa katauhan ni \nHouse Speaker Martin Romualdez, bilang \u201cwalang\npaggalang\u201d sa nakaupong presidente. \nPinangungunahan ni Romualdez, gamit ang \nKongreso, ang pagbawi sa pondo at mga \nkontratang pampubliko na pinagkakakitaan ng \npamilyang Duterte.\n\u201cWag na kayong magturuan, parehas lang kayong \nadik\u2014adik sa kapangyarihan at yaman na dapat ay\nsa mamamayan!\u201d batikos ng grupong Anakbayan. \n\u201cImbis na gumawa ng mga kongkretong hakbang \npara apulahin ang lumalalang krisis na dinaranas \nng mamamayan, mas pinipili ng mga kampo ni \nMarcos Jr at mga Duterte na magbardagulan para \nsa sariling interes nila.\u201d\nItinapat ng mag-amang Duterte ang rali sa \nisinagawang \u201cgrand rally\u201d ng pangkating Marcos \nsa Luneta para ilunsad and hungkag na \u201cBagong \nPilipinas.\u201d\n- 132 -\n\n\n\u201cKahihiyan sa taumbayan ang bangayan ng mga \npamilya Marcos at Duterte na nailantad nang buo \nsa publiko kahapon,\u201d pahayag ng Kilusang Mayo \nUno noong Enero 29. Batid nito na bahagi ang \ngirian sa pagpppostura ng dalawang pangkatin sa \nsusunod na eleksyon.\n\u201cSino ang collateral damage? Ang manggagawa at\nmamamayan. Ito ang pinagkakaabalahan ng mga \nnaghahari habang tumitindi ang kahirapan, \nkagutuman at inhustisya,\u201d ayon pa sa grupo. \nNapakaraming dapat harapin\u2014ang \npangangailangan ng nakabubuhay na sahod, \nregular na trabaho at respeto sa mga unyon ng \nmga manggagawa, anito.\nBinatikos rin ng mga grupong demokratiko ang \nmagastos at walang katuturang \u201cgrand rally\u201d at \npakanang \u201cBagong Pilipinas\u201d ng pangkating \nMarcos.\n\u201cSayang lang ang pera ng taumbayan dito at \ngagawin pang halos mandatory ang pagdalo \nsamantalang napakaraming dapat asikasuhin ng \nmga kawani ng gubyerno at maging ng mga \nupisyal ng barangay,\u201d ayon kay Atty. Neri \nColmenares, dating kinatawan ng Bayan Muna, \nbago idinaos ang rali.\n\u201cSa gitna ng kahirapan at kawalan ng ayuda, \ngagastos na naman ang gubyerno sa isang rally na\nwalang katuturan. Ang lalo pang masakit ay ayon \nsa ilang nakausap nating baranggay at \nSangguniang Kabataan officials ay gagamitin din \ndaw ang raling ito ng administrasyong Marcos Jr \npara itulak uli ang chacha (charter change) at \n- 133 -\n\n\npalabasin na ang mga pumunta dun ay suportado \nito,\u201d aniya.\n\u201cDapat ginamit na lamang ang oras at pagod\u2026 \npara iangat ng buhay ng mga Pilipino at hindi \npara sa isa na namang pagtatangkang rebranding \npara pabanguhin ang administrasyong Marcos Jr,\u201d\npahayag ni Rep. \u00a0France Castro ng ACT Teachers \nParty List.\n\u201cMapabababa ba ng Bagong Pilipinas ang \nsumisirit na presyo ng bilihin? Magkakaroon na ba\nng P20 kada kilo ng bigas bukas dahil dyan? \nTataas na ba ang sahod ng mga guro at kawani \ndahil dyan? Malulutas na ba ang batayang \nproblema ng sambayanang Pilipino dahil sa \nrebranding na ito?\u201d aniya.\nAyon naman sa Kilusang Magbubukid ng Pilipinas \n(KMP), hindi matatabunan ng \u201cBagong Pilipinas\u201d \nni Marcos Jr, na kapareho ng \u201cBagong Lipunan\u201d \nng kanyang amang diktador, ang matatagal nang \nproblema ng Pilipinas.\n\u201cMula Marcos Sr tungong Marcos Jr, nananatiling \nmga usapin ang kahirapan, disempleyo, gutom at \nmatinding korapsyon,\u201d ayon sa grupo. \u201cMula noon \nhanggang ngayon, lalupang tumindi ang abang \nkalagayan ng mamamayang Pilipino.\nSa bahagi nito, nagbabala ang grupong \nPamalakaya sa pwersahang panunumbalik ng \npangkating Duterte sa poder at nanawagan sa \nkasapian nito na maging mapagbantay sa \n\u201cdesperado at posibleng marahas na pagtatangka\u201d\nng pangkatin na bumalik at monopolisahin ang \n- 134 -\n\n\nkapangyarihan ng estado. Anito, \u201china-hijack\u201d ng \npangkating Duterte ang oposisyon sa charter \nchange ng mamamayan para sa sariling interes.\n\u201cPara sa mga mangingisda, walang naniniwala sa \ndating Pangulong Duterte na nagmamalasakit ito \nsa konstitusyon, dahil siya mismo ang lantarang \nlumabag dito sa ilalim ng kaniyang \npanunungkulan. Huwag niyang gamitin ang \nusapin ng niraratsadang cha-cha para mag-astang \noposisyon,\u201d ayon sa grupo ng mga mangingisda.\nKita ng US sa mga imperyalistang gera\nat agresyon, lomobo nang 16% noong \n2023\nEnero 30, 2024\nLumobo nang 16% ang supertubo ng industriyang \nmilitar ng US noong 2023 dulot ng inilulunsad \nnitong imperyalistang gera at agresyon, \npangunahin sa gerang proxy nito laban sa Russia \nsa Ukraine. Tumabo ng $238 bilyon ang mga \nAmerikanong kumpanyang gumagawa ng armas \nnoong nakaraang taon, ayon mismo sa \nDepartment of State ng US sa pahayag nito noong \nEnero 30. Ang $81 bilyon dito ay direktang benta \nng gubyerno ng US sa Ukraine.\nLiban sa Ukraine, tumaas ang benta ng US sa mga\nalyado nito sa NATO sa Europe. Pinakamalaki ang \nbenta nito sa Poland, na katabi lamang ng \nUkraine. Kabilang sa mga ibinenta nito sa bansa \nang mga helikopter ($12 bilyon) at High Mobility \nArtillery Rocket System o HIMARS ($10 bilyon.) \nNagbenta rin ito ng mga helikopter sa Germany \n- 135 -\n\n\n($8.5 bilyon) at Norway ($1 bilyon.) Sa panahon \nding ito, ang mga bansang ito ay \u201cnagbenta\u201d ng \nkanilang lumang mga armas sa Ukraine.\nAng mga gamit na ito ay regular na idinidisplay ng\nUS sa mga war games nito sa Pilipinas para \npaglawayan ng tutang AFP, at kabilang sa mga \ninilalako ng US sa Pilipinas sa mga pulong ng \nSecurity Engagement Board sa ilalim ng Mutual \nDefense Treaty. Pinagtibay kamakailan ni Marcos \nang plano ng AFP na gumastos ng \u20b11 trilyon sa \nsusunod na sampung taon para sa \n\u201cmodernisasyon.\u201d\nLiban sa mga nabanggit, bumili ng dagdag na \narmas ang mga alyado ng US sa Asia tulad ng \nSouth Korea ($5 bilyon) at Australia ($6.3 bilyon) \nbilang bahagi sa kanilang \u201cpakikipag-alyansa\u201d \nlaban sa China.\nDagdag sa luma at bagong mga armas, malaki rin \nang naibenta ng US na mga pyesa, makina at \nserbisyo sa mga bansang ito.\nPinakamalaki sa mga kumita ang Lockheed Martin\nna nagsusuplay ng mga Javelin anti-tank missiles, \nHIMARS at mga rocket nito, at samutsaring \nmisayl; General Dynamics na nagbebenta ng mga \ntangke at artileri; at Northrop Grumman na \ntumabo sa pagbebenta mga rocket, bala at ibang \ngamit militar.\nMahigpit na katuwang ang mga kumpanyang ito \nsa mga krimen sa digma at henosidyo ng US at \nIsrael sa Palestine.\n- 136 -\n\n\nTuluy-tuloy na lolobo ang kita ng mga \nkumpanyang ito sa harap ng panunulsol ng US ng \ngera laban sa China, nagpapatuloy na gera sa \nUkraine at pinalalawak na imperyalistang \nagresyon sa Middle East.\nPresyo ng langis, apat na beses nang \ntumaas sa 2024\nEnero 30, 2024\nNaglunsad ng protesta ang mga drayber at \nopereytor ng dyip sa harap ng Shell Gasoline \nStation sa Caretta, Cebu City ngayong araw, \nEnero 30, para kundenahin ang muling pagtaas ng\npresyo ng langis.\nItinaas ng mga kumpanya ng langis ang presyo ng \ngasolina nang \u20b12.80 kada litro, \u20b11.30 kada litro ng\ndiesel at \u20b10.45 kada litro ng kerosin. Ang \nnaturang pagtaas ay pang-apat na sa unang apat \nna linggo ng taon.\nKumukonsumo ng hanggang 30 litro ang isang \ndyip sa isang araw na pamamasada. Sa abereyds \nna presyong \u20b161.50/litro ng diesel, gumagastos ng\n\u20b11,845 kada araw para sa langis ang isang \ndrayber ng dyip, mas mataas nang \u20b170 kumpara \nnoong Disyembre 2023, kung saan nasa \u20b159.15 \nang abereyds na presyo ng diesel kada litro.\n5-araw na piket sa Maynila, inilulunsad\nng mga empleyadong tinanggal sa \nBACIWA\nEnero 31, 2024\n- 137 -\n\n\nNagtungo sa Maynila ang mga tinanggal na \nempleyado ng Bacolod City Water District \n(BACIWA) upang magpiket-protesta sa \npambansang tanggapan ng Civil Service \nCommission (CSC) sa Quezon City mula Enero 29 \nhanggang Pebrero 2. Giit nilang ibasura ang joint \nventure agreement (JVA) sa pagitan ng Prime \nWater ng mga Villar at BACIWA na dahilan ng \npagkawala ng kanilang trabaho at pagpapailalim \nng serbisyo ng BACIWA sa kontrol ng pribadong \nkorporasyon.\nBumiyahe sa Metro Manila ang mga manggagawa \nng BACIWA Employees Union (BEU) mula sa \nBacolod City, Negros Occidental para labanan ang\napela ng pamunuan ng BACIWA at PrimeWater sa \nnaging hatol ng CSC Region 6 na pabor sa \ntinanggal na mga manggagawa. Naipagtagumpay \nng unyon ang kaso noong 2021 para ibalik sa \ntrabaho ang mga sinisante.\nNagtungo noon pang Abril 2023 ang mga \nmanggagawa sa upisina ng CSC para iprotesta \nang mabagal na pag-usad ng kaso ng kanilang \nreinstatement. Muli nilang ipinanawagan na \naksyunan na ang apela ng BACIWA.\nTinanggal ang 59 empleyado ng BACIWA noong \nDisyembre 2020 matapos ang pribatisasyon at \npagpirma sa JVA sa pagitan ng BACIWA at ng \nPrime Water Incorporated na pag-aari ng \npamilyang Villar noong Nobyembre 16, 2020. \nInalis sila sa pwesto dahil sila diumano\u2019y \nredundant na o may iba nang gumagawa ng \nkanilang trabaho sa BACIWA.\n- 138 -\n\n\nNagpaabot ng pakikiisa at suporta ang \nConfederation for Unity Recognition and \nAdvancement of Government Employees \n(Courage) sa piket-protesta ng mga manggagawa \nng BACIWA. Giit ng grupo na tugunan na ng CSC \nang kaso dahil higit tatlong taon nang walang \ntrabaho ang mga manggagawa.\nNakipagdayalogo rin ang mga kinatawan ng BEU \nat tinanggal na mga manggagawa sa ilang \nkinatawan ng Kongreso ngayong Enero 31. \nIdinulog nila ang kanilang panawagan para sa \nkagyat na pagbalik nila sa trabaho.\nPagpapapirma para sa chacha, \nsinuspinde sa gitna ng mga anomalya\nEnero 31, 2024\nSinuspinde nang walang taning noong Enero 29 \nng Commission on Elections ang pangangalap ng \npirma para sa isang \u201cpeople\u2019s initiative\u201d para sa \ncharter change (chacha) o pagbabago sa \nkonstitusyong 1987. Ayon sa komisyon, kailangang\nbalik-aralan muna ang resolusyong namamahala \nsa gayong inisyatiba.\nBago nito, inianunsyo ng Comelec na \n\u201ctagatanggap\u201d lamang ito ng mga pirma. Ibinalita \nnito kamakailan na tinanggap na nito ang pitong \nmilyon lagda mula sa 209 distrito. Kailangan ng di\nbababa sa 11.4 milyong lagda o 12% sa 91.9 \nmilyong rehistradong botante para maitulak ang \nisang people\u2019s initiative.\n- 139 -\n\n\nNapatigil ang pangangalap sa harap ng malawak \nna pagtutol dito ng iba\u2019t ibang sektor. Simula pa \nlamang, nabunyag na ang paggamit ng \npampublikong pondo para sa pangangalap ng \npirma. Laganap ang balita ng pagpapapirma \nkapalit ng \u20b1100 o mas malala, ayuda mula sa iba\u2019t \nibang ahensya ng estado.\nKinontra rin ng Senado at mga eksperto sa \nkonstitusyon ang inisyatiba. Labag ito diumano sa \nkonstitusyon, ayon sa isang retiradong mahistrado\nng Korte Suprema. Aniya, tanging mga amyenda, \nat di rebisyon ng konstitusyon ang pinapayagang \nidaan sa pamamagitan ng isang people\u2019s initiative.\nSa isang pandinig sa Senado noong Enero 30, \nnabunyag ang pagsasabwatan ng People\u2019s \nInitiative for Reform Modernization and Action \n(Pirma), ang grupong nagbayad ng patalastas para\nitulak ang chacha, at ni House Speaker Martin \nRomualdez at iba pang kongresista, para sa \npangangalap ng pirma. Liban sa panunuhol kapalit\nng mga pirma, nabunyag din ang paggastos ng \nPIRMA ng \u20b155 milyon para i-ere ang patalastas na\ntumuya sa Pag-aalsang EDSA at nagsisi dito sa \nmga problema ng bansa sa konstitusyon.\nSamantala, napilitan na si Ferdinand Marcos Jr na\npansamantalang ipatigil ang pangangalap ng mga \npirma dahil masyado umano itong \u201cmapanghati.\u201d\n\u201cSa ngayon, patuloy pa rin ang people\u2019s initiative, \npero di ako tiyak kung opsyon pa ito para sa \namin,\u201d pahayag niya noong Enero 30. Aniya, \nipinatatanong pa niya sa kanyang mga abugado, \nkabilang sina presidential legal counsel Juan \n- 140 -\n\n\nPonce Enrile, kung anu-ano pa ang mga opsyon \npara mabago ang konstitusyon.\n\u201cMagandang balita ito at hihintayin namin ang \npormal at nakasulat na desisyon na ito ng \nComelec,\u201d pahayag naman ni Rep. \u00a0France Castro \nng ACT Teachers Party List noong Enero 30. \u201cSa \ntotoo lang, it\u2019s a waste of time (pagsasayang lang \nito ng panahon). Dapat na mas tutukan ng \nComelec ang pagpaarehistro ng mga botante para \nsa eleksyon sa 2025. Kasi masasayang lang ang \ntinatanggap nilang mga pirma kung iwiwithdraw \n(lang din naman).\u201d\nSa harap ng suspensyon, magpapatuloy ang \nkampanyang \u201cbawi-pirma\u201d na sinimulan ng Bayan \nMuna noong Enero 28. Marami nang pumirma ang\nnagpahayag ng kagustuhang bawiin ang kanilang \npirma nang malaman nilang para pala ito sa \ncharter change. Anila, kung hindi pagpapapirma \npara sa ayuda, ibang dahilan ang sinabi sa kanila \nkaya sila pumirma.\nAyon kay Atty. Neri Colmenares ng Bayan Muna, \npatuloy na mangungulekta ang grupo ng \u201cAffidavit\nand Manifestation of Withdrawal\u201d hanggang di \nbinibitawan ng PIRMA ang pakanang people\u2019s \ninitiative.\n\u201cPatuloy kaming mangangalap ng mga affidavit na\n\u2018bawi-pirma\u2019 at maglulunsad ng mga porum sa \nbuong bansa,\u201d aniya. \u201cAyaw naming magulat \nsakaling biglang bawiin ng Comelec ang \nsuspensyon.\u201d\n- 141 -\n\n\nPagsisimula ng klase sa UP Manila at \nUP Visayas, sinalubong ng protesta\nEnero 31, 2024\nNagprotesta ang mga iskolar ng bayan sa \nUniversity of the Philippines (UP) Manila at UP \nVisayas sa pagbubukas ng klase nito noong Enero \n29. Karaniwang inilulunsad ng mga estudyante ng \nUP ang tinatawag nitong \u201cFirst Day Rage\u201d para \nsalubungin ang pagbubukas ng klase at \npatampukin ang iba\u2019t ibang isyung panlipunan.\nSa UP Manila, isinagawa ng mga progresibong \norganisasyon at ng mga konseho ng mag-aaral sa \nkampus ang pagkilos sa College of Arts and \nSciences (CAS) Gate at sa College of Medicine \nGate. Samantala, inilunsad ng mga grupo sa \npangunguna ng Sandigan ng Mag-aaral para sa \nSambayanan-UPV, ang kanilang pagkilos sa New \nAdministration Building, UP Visayas, Miagao, \nIloilo.\nItinampok ng mga grupo ang mga usapin at isyu \nukol sa kawalan ng mga espasyo para sa \nestudyante, pagkakaltas ng badyet sa mga state \nuniversities and colleges at local universities and \ncolleges, at pagtapak sa karapatang pang-\nakademiko at militarisasyon sa kampus. Ipinaabot \ndin nila ang suporta sa mga tsuper at opereytor ng\ndyip para labanan ang public utility vehicle (PUV) \nphaseout. Nagpahayag din sila ng pagtutol sa \ncharter change ng rehimeng US-Marcos.\n\u201cAng protestang ito ay simbolo ng ating patuloy na\npakikibaka para sa karapatan, kabuhayan, at \n- 142 -\n\n\nkalayaan. Sa harap ng patuloy na paghihirap ng \nsambayanang Pilipino kinakailangan ang aktibo at \nmilitanteng paglaban ng kabataan at buong \nsambayanan,\u201d pahayag ng SAMASA-UPV.\nRekomendasyon ng DoJ na kasuhan \nang 2 dinukot na aktibista, kinundena\nEnero 31, 2024\nKinundena ng mga grupong maka-kalikasan at \ntagapagtanggol ng karapatang-tao ang \nrekomendasyon ng Department of Justice na \nkasuhan sina Jonila Castro at Jhed Tamano ng \n\u201coral defamation\u201d dahil sa \u201cpagpapahiya\u201d diumano\nnila sa mga sundalo sa isang press conference.\nMatatandaang balak noon ng Armed Forces of the \nPhilippines (AFP) na iprisenta sa publiko ang \ndalawa bilang mga \u201csurrenderee\u201d pero sa halip na\nsumunod sa dikta ng mga sundalo, matapang na \nibinunyag nina Castro at Tamayo na sila ay \ndinukot, pinagbantaan at ipinailalim sa tortyur. \nGinawa ng DoJ ang rekomendasyon matapos \nibasura nito ang kasong perjury o \npagsisingungaling na isinampa ng 70th IB laban \nsa kanila.\n\u201cNakadidismaya\u201d ang reaksyon ni Castro at \nTamano sa anila\u2019y malinaw na pagpanig ng DoJ sa \ntinahi-tahing kwento ng AFP at NTF-ELCAC sa \nkasong isinampa sa kanila ng militar.\n\u201cIsinaisantabi ni Prosecutor Arnold Magpantay na \nkami ay dinukot ng mga (ahenteng) militar, dinala \nsa mga safehouse, at ipinailalim sa psychological \n- 143 -\n\n\ntorture para piliting sakyan ang kwentong binuo \nng ahente ng NTF-ELCAC,\u201d ayon sa dalawa. \n\u201cItinuring niya ang banta sa aming buhay bilang \npawang \u201cimahinasyon\u201d lamang. Ang intensyon \nnamin na paglalantad ng katotohanan ay \npinalabas na nagmula sa isang \u2018malalim na \npaghahangad\u2019 na siraan at ipahiya ang AFP.\u201d\nAyon sa dalawa, pinatutunayan lamang ng \ndesisyon na tama ang kanilang pagkwestyon sa \nkakayahan ng DOJ na maging patas sa \nimbestigasyon. \u201c(U)na pa lang ay nagbigay na ng \nmalisyosong pahayag si DOJ Secretary Jesus \nCrispin Remulla na ang aming ginawa ay parte \nlang ng \u2018bagong pakana ng CPP-NPA\u2019.\u201d\n\u201cSa halip na kilalanin ang nakagigimbal na kwento\nnina Jhed at Jonila kaugnay sa pagdukot, \ndetensyon at tortyur sa kanila, pinagmukha pa ng \nDoJ na biktima ang mga nagdukot,\u201d ayon naman \nkay Cristina Palabay ng grupong Karapatan.\n\u201cNakapanggagalit na nakapaglabas ang DOJ ng \nisang desisyon na naglehitimisa sa nagpapatuloy \nna mga pang-aatake laban sa mga tagapagtanggol\nng kalikasan na sina Jhed at Jonila,\u201d pahayag ni \nJon Bonifacio, national coordinator ng Kalikasan \nPNE. \u201cSa halip na bigyan ng kaunting hustisya \nsina Jhed at Jonila matapos ang kahindik-hindik \nnilang karanasan, binigyan pa ng bala ang mga \ndumakip sa kanila na militar.\u201d\nIpinanawagan ng mga grupo na kagyat na \ntugunan ng Korte Suprema ang petisyon ng \ndalawang aktibista para sa writ of amparo para sa \nkanilang kaligtasan.\n- 144 -\n\n\n\u201cMalinaw para sa amin na ang mga kasong \nipinataw ay harassment para siraan ang moral, \nmanakot sa mga gustong lumaban para sa \nkarapatan, at magpatahimik,\u201d pagtutuloy nina \nCastro at Tamano. \u201cIsa lang ito sa maraming \nporma ng panunupil at paglabag sa ating \nkarapatan sa pagpapahayag ng pagtutol sa anti-\nmamamayang mga patakaran.\u201d\nTanggalan sa sektor ng teknolohiya, \nnagpapatuloy sa gitna ng pagsirit ng \ntubo ng mga kumpanya\nEnero 31, 2024\nTuluy-tuloy ang tanggalan ng mga manggagawa sa\nindustriya ng teknolohiya sa buong mundo nitong \ntaon. Sa unang apat na linggo pa lamang ng 2024,\numabot na sa 24,584 manggagawa mula sa 93 \nkumpanya ang nawalan ng trabaho. Karugtong ito \nsa paglusaw ng mga kumpanya sa teknolohiya ng \n260,000 trabaho noong 2023.\nAyon sa mga pagsusuri, ang pangunahing dahilan \nng malawakang tanggalan ay ang paggamit ng \nmga kumpanya ng artificial intelligence (AI) sa \niba\u2019t ibang bahagi at antas ng kani-kanilang mga \noperasyon.\nNoong nagdaang taon, kabilang sa mga \nnagsisante ang malalaking kumpanyang \nAmerikano tulad ng Alphabet/Google (12,000+), \nMicrosoft (16,000+), Meta/ Facebook (10,000+), \nAmazon (27,000+) at Tiktok, gayundin ang iba pa \ntulad ng Discord, Accenture (19,000), Vodafone \n(11,000) at marami pang iba. Nito lamang \n- 145 -\n\n\nnagdaang buwan, hindi bababa sa 100 kumpanya \nang nag-anunsyo ng mga tanggalan ng kanilang \nmga manggagawa.\nNaganap rin ang malawakang tanggalan ng mga \nmanggagawang sa teknolohiya sa Pilipinas. Ayon \nsa pinakahuling ulat ng Job Displacement Report \nng Department of Labor and Employment, umabot\nsa 3,089 ang permanenteng nawalan ng trabaho \nsa sektor ng teknolohiya noong Enero 2023. Mas \nmataas ito nang 87% kumpara sa nawalan ng \ntrabaho sa sektor noong Enero 2022. Sa kabila \nnito, buong pagsisinungaling pa rin na \nipinalalaganap ng reaksyunaryong estado ang \nkunwa\u2019y 200,000 \u201ckakulangan\u201d ng mga \nmanggagawang sa teknolohiya sa bansa.\nAng mga tanggalan ay naganap na harap ng \nnagtataasang kita ng nabanggit na mga \nkumpanya. Tumaas ang kita ng Microsoft nang \n18% noong huling kwarto ng taon, dulot \npangunahin ng pag-arangkada ng serbisyong AI \nnito mula sa pamumuhunan nito sa kumpanyang \nOpenAI, ang gumawa ng ChatGPT. Ang paglobo \nng benta nito ay lalupang nagpasirit sa presyo ng \nsapi nito sa stockmarket. Sa ngayon, 70% na mas \nmataas ang halaga ng sapi nito kumpara sa \nnakaraang taon. Inilagay sa $3 trilyon ang presyo \nng kumpanya sa merkado.\nGayundin, tumabo ang Alphabet/Google nang \n$20.7 bilyong kita, pangunahin mula sa mga \npatalastas sa Youtube at kita sa cloud computing \n(pang serbisyong elektroniko sa internet). Nasa \nproseso ang kumpanya sa paglalabas ng sarili \nnitong AI model na kahalintulad sa ChatGPT. Sa \n- 146 -\n\n\nngayon, papalaki na ang paggamit sa AI sa mga \nprodukto nito tulad ng Gmail at ang Google \nSearches.\n\u20b12 trilyon para sa \u201cmodernisasyon\u201d ng\nAFP, inaprubahan ni Marcos Jr\nEnero 31, 2024\nSa gitna ng di matapos-tapos na ugong ng kudeta \nat destabilisasyon, inaprubahan ni Ferdinand \nMarcos Jr ang \u20b12 trilyong badyet para sa \n\u201cmodernisasyon\u201d ng Armed Forces of the \nPhilippines (AFP). Gagamitin ang pondo para sa \nipambili ng mga eroplano, barko, armas, pyesa at \nserbisyo na nakasaad sa \u201cHorizon 3\u201d ng AFP \nModernization Act.\nLayunin ng Rehorizoned Capability Enhancement \nand Modernization Program o ReHorizoned 3 ang \npagbili ng armas mula sa US at mga alyado nito \npara sa \u201cteritoryal na depensa\u201d ng Pilipinas. \nKabilang dito ang pagbili ng pinaglumaan pero \nmamahalin pa ring F-16 ng US at malalaking \nbarko na gagamitin sa pakikipag-\u201cjoint patrol\u201d nito\nsa South China Sea. Ang pagbili ng naturang mga \nsasakyan at gamit militar ay alinsunod sa \nitinakdang papel ng US sa AFP sa pakikipaggirian \nnito sa karibal na China.\nPara matiyak ang katapatan ng mga heneral sa \nkabuuan ng kanyang termino, isinaad ni Marcos \nna gagastusin ang pondo sa loob ng 10 taon. Una \nnang inaprubahan ni Marcos noong Disyembre \nang pagpalaki ng badyet ng AFP tungong $285 \nbilyon sa 2024. Ayon sa ilang manunuri, \u20b1110 \n- 147 -\n\n\nbilyon hanggang \u20b1115 bilyon dito ang maaaring \nilalaan para sa pagbili ng bagong mga armas at \npagserbisyo sa lumang mga asset na nilaspag o \nnasira na ng AFP. Malayong mas malaki ito sa \ntaunang \u20b125 bilyon-\u20b130 bilyon na inilaan noon ng \nrehimeng Duterte para sa programa.\nNakabalangkas ang Rehorizoned 3 sa \u201cbagong\u201d \nkonsepto ng depensa na tinawag ng AFP na \nComprehensive Archipelagic Defense Concept. \nAyon kay Gilbert Teodoro, kalihim ng Department \nof National Defense, ang plano sa depensa na ito, \nna inilarawan din bilang \u201cstrategic shift,\u201d ay \n\u201cmaggagarantiya sa mga korporasyong Pilipino, at\nmga dayuhang pahihintulutan ng Pilipinas, na \npayapang makapagsagawa ng mga eksplorasyon \nat pagsasamantala sa lahat ng mga likas na yaman\nsa loob ng exclusive economic zone (ng Pilipinas) \nat iba pang mga lugar kung saan mayroon tayong \nhurisdiksyon.\u201d Isang pinaglalawayan ng mga \ndayuhang kumpanya, laluna ng mga kumpanyang \nAmerikano, ang mayamang deposito ng natural \ngas at langis na matatagpuan sa West Philippine \nSea at karugtong nitong South China Sea.\nIpinamamarali ng rehimeng Marcos at ng AFP na \nang Comprehensive Archipelagic Defense Concept\nay para sa depensa at interes ng Pilipinas. Pero sa\naktwal, bahagi ito ng Archipelagic Defense \nStrategy na binalangkas ng US para kontrahin ang\nChina sa tinatawag nitong Western Pacific Theater\nof Operations (WPTO). Gamit ang tuta nitong mga \ngubyerno at hukbo sa Asia, inilalatag ng US ang \n\u201carchipelagic defense\u201d na ang ibig sabihin ay ang \npagdudugtong ng mga estratehikong isla sa \n- 148 -\n\n\ntinawag nitong \u201cfirst island chain.\u201d Kabilang sa \n\u201cchain\u201d o tanikala na ito ang Pilipinas.\nBahagi ng Archipelagic Defense Strategy ang \ntaktikang anti-access/area denial (A2/AD) laban sa\nChina na may layuning \u201cinyutralisa\u201d ang \nkakayahan ng \u201ckaaway\u201d (China), at \u201csupilin\u201d \n(suppress) o \u201cburahin\u201d (eliminate) ang mga \nabilidad nito na makapaglunsad ng \u201cagresyon\u201d sa \nrehiyon. Kabilang sa mga aktibidad nito ang \nwalang patlang na paglulunsad ng mga freedom of\nnavigation operations, \u201cjoint patrol\u201d kasama ang \nmga inarmasan at kontrolado nitong hukbo sa \nrehiyon, wargames sa karagatan at kalupaan at \npermanenteng presensya ng mga tropa at gamit \nsa mga base nito sa Pilipinas, South Korea at \nJapan.\n- 149 -", "pdf_links": ["https://philippinerevolution.nu/wp-content/uploads/2024/01/Ang-Bayan-Ngayon-Compilation-December-2023.pdf"], "type": "article", "title": "PRWC \u00bb Ang Bayan Ngayon Compilation", "description": "Ang Bayan (\"The People\") is the official publication of the Communist Party of the Philippines, guided by Marxism-Leninism-Maoism.", "modified time": "2024-04-01T13:53:34+00:00", "author": ["admin"], "categories": ["Resources"], "source_name": "Philippine Revolution Web Central"}