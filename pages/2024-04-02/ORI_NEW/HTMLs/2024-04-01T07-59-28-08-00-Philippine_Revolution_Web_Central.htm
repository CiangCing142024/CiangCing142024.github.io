<html><body>
<div class='article'>
<div class='title'><h1>PRWC » Ang Bayan Ngayon Compilation</h1></div>
<hr/>
<div class='metadata'>
<meta property="author" content="admin"/>
<meta property="categories" content="Resources"/>
<meta property="description" content="Ang Bayan ("The People") is the official publication of the Communist Party of the Philippines, guided by Marxism-Leninism-Maoism."/>
<meta property="modified_time" content="2024-04-01T13:53:34+00:00"/>
<meta property="published_time" content="2024-04-01T07:59:28+08:00"/>
<meta property="type" content="article"/>
<meta property="images" content=" https://philippinerevolution.nu/wp-content/uploads/2023/08/ang-bayan-e1690870538671.jpg "/>
Author: admin
<br>
Categories: Resources
<br>
Description: Ang Bayan ("The People") is the official publication of the Communist Party of the Philippines, guided by Marxism-Leninism-Maoism.
<br>
Modified Time: 2024-04-01T13:53:34+00:00
<br>
Published Time: 2024-04-01T07:59:28+08:00
<br>
Type: article
<br>
Images: <a href=" https://philippinerevolution.nu/wp-content/uploads/2023/08/ang-bayan-e1690870538671.jpg ">000000.jpg </a>
</div>
<div class='content'>
<div class="article__image article__image--landscape">
 <img src=" https://philippinerevolution.nu/wp-content/uploads/2023/08/ang-bayan-e1690870538671.jpg " srcset=" https://philippinerevolution.nu/wp-content/uploads/2023/08/ang-bayan-e1690870538671.jpg "/>
</div>
<div class="article__content">
 <p>
  Ang pahayagang
  <strong>
   Ang Bayan
  </strong>
  ang upisyal na pahayagan ng Partido Komunista ng Pilipinas. Ang AB ay inililimbag ng Komite Sentral ng PKP kada dalawang linggo at lumalabas sa ika-7 at ika-21 ng bawat buwan. Inilalathala ang AB sa orihinal na edisyong Pilipino at may mga salin na edisyon sa English, Bisaya, Hiligaynon, Waray, at Ilocano.
 </p>
 <p>
  Sa harap ng mabilis na nagbabagong sitwasyong pampulitika at pang-ekonomya sa Pilipinas, gayundin sa buong mundo, naglalabas ang pahayagang Ang Bayan ng arawan na mga balita at pagsusuri sa mga susing usapin na kinakaharap ng proletaryo at sambayanang Pilipino, gayundin ng aping mamamayan sa iba’t ibang sulok ng mundo. Makikita dito ang pinakahuling mga balita at artikulo ng
  <strong>
   Ang Bayan Ngayon.
  </strong>
 </p>
 <p>
 </p>
 <h3 style="text-align: center;">
  2024
 </h3>
 <p style="text-align: center;">
  <a href="https://philippinerevolution.nu/wp-content/uploads/2024/02/Ang-Bayan-Ngayon-Compilation-January-1-31-2024.pdf">
   January 2024
  </a>
  <a href="https://philippinerevolution.nu/wp-content/uploads/2024/03/Ang-Bayan-Ngayon-Compilation-February-2024.pdf">
   February 2024
  </a>
  <a href="https://philippinerevolution.nu/wp-content/uploads/2024/04/Ang-Bayan-Ngayon-Compilation-March-2024.pdf">
   March 2024
  </a>
 </p>
 <h3 style="text-align: center;">
  ___
 </h3>
 <h3 style="text-align: center;">
  2023
 </h3>
 <p style="text-align: center;">
  <a href="https://philippinerevolution.nu/wp-content/uploads/2023/08/Ang-Bayan-Ngayon-Compilation-January-2023.pdf">
   January 2023
  </a>
  <a href="https://philippinerevolution.nu/wp-content/uploads/2023/08/Ang-Bayan-Ngayon-Compilation-February-2023.pdf">
   February 2023
  </a>
  <a href="https://philippinerevolution.nu/wp-content/uploads/2023/08/Ang-Bayan-Ngayon-Compilation-March-2023.pdf">
   March 2023
  </a>
  <a href="https://philippinerevolution.nu/wp-content/uploads/2023/08/Ang-Bayan-Ngayon-Compilation-April-2023.pdf">
   April 2023
  </a>
  <a href="https://philippinerevolution.nu/wp-content/uploads/2023/08/Ang-Bayan-Ngayon-Compilation-May-2023.pdf">
   May 2023
  </a>
  <a href="https://philippinerevolution.nu/wp-content/uploads/2023/08/Ang-Bayan-Ngayon-Compilation-June-2023.pdf">
   June 2023
  </a>
  <a href="https://philippinerevolution.nu/wp-content/uploads/2023/08/Ang-Bayan-Ngayon-Compilation-July-2023.pdf">
   July 2023
  </a>
  <a href="https://philippinerevolution.nu/wp-content/uploads/2023/09/Ang-Bayan-Ngayon-Compilation-August-2023.pdf">
   August 2023
  </a>
  <a href="https://philippinerevolution.nu/wp-content/uploads/2023/10/Ang-Bayan-Ngayon-Compilation-September-2023.pdf">
   September 2023
  </a>
  <a href="https://philippinerevolution.nu/wp-content/uploads/2023/11/Ang-Bayan-Ngayon-Compilation-October-2023.pdf">
   October 2023
  </a>
  <a href="https://philippinerevolution.nu/wp-content/uploads/2023/12/Ang-Bayan-Ngayon-Compilation-November-2023.pdf">
   November 2023
  </a>
  <a href="https://philippinerevolution.nu/wp-content/uploads/2024/01/Ang-Bayan-Ngayon-Compilation-December-2023.pdf">
   December 2023
  </a>
 </p>
 <p style="text-align: center;">
 </p>
</div>
</div>

<div class='pdf_content'>
<h2>PDF Content:</h2><p>PDF Source: <div class='pdf_source'><a href="https://philippinerevolution.nu/wp-content/uploads/2024/01/Ang-Bayan-Ngayon-Compilation-December-2023.pdf">Ang-Bayan-Ngayon-Compilation-December-2023.pdf</a></div></p><hr/>Ang Bayan Ngayon Compilation  Ang Bayan January 2024 Ang pahayagang Ang Bayan ang upisyal na pahayagan ng  Partido Komunista ng Pilipinas. Ang AB ay inililimbag ng  Komite Sentral ng PKP kada dalawang linggo at lumalabas  sa ika-7 at ika-21 ng bawat buwan. Inilalathala ang AB sa  orihinal na edisyong Pilipino at may mga salin na edisyon sa  English, Bisaya, Hiligaynon, Waray, at Ilocano.  Sa harap ng mabilis na nagbabagong sitwasyong  pampulitika at pang-ekonomya sa Pilipinas, gayundin sa  buong mundo, naglalabas ang pahayagang Ang Bayan ng  arawan na mga balita at pagsusuri sa mga susing usapin na  kinakaharap ng proletaryo at sambayanang Pilipino,  gayundin ng aping mamamayan sa iba’t ibang sulok ng  mundo. Makikita dito ang pinakahuling mga balita at  artikulo ng Ang Bayan Ngayon . - 1 -<br>Table of Contents Internasyunal na mga partido at organisasyon,  nagpaabot ng pagbati sa ika-55 anibersaryo ng  PKP..................................................................... 8 Pagpapanibagong-lakas ng BHB, atas ng Komite Sentral.............................................................. 11 200 pamilya, pinalalayas ng Authority of the  Freeport Area of Bataan ................................... 13 Tuluy-tuloy na protesta kontra masaker sa  kabuhayan ng tsuper at opereytor, ikakasa .....16 Daan-daang kabataan ng Southern Tagalog,  ipinagdiwang ang ika-55 anibersaryo ng PKP .18 Hindi lumiliit, bagkus ay lumaki, ang bilang ng  naghihirap sa Pilipinas ..................................... 20 Ika-3 anibersaryo ng Tumandok masaker,  ginunita............................................................ 22 Paglakas ng National Democratic Front sa  rehiyong Ilocos, tagumpay ng PKP ..................24 Iilang bagong klasrum ng DepEd, kinastigo ng  mga guro.......................................................... 25 Mga mersenaryong imbwelto sa pagmasaker sa  Sagay 9, pinarusahan ng BHB-Northern Negros .......................................................................... 27 Pagtatanggal ng programang SHS sa mga SUC  at LUC, binatikos .............................................. 28 Bigas, pinakabilis tumaas ang presyo noong  Disyembre........................................................ 30 - 2 -<br>Unyon ng manggagawa sa PhilFoods, papasok  na sa negosasyon para sa CBA ......................... 31 Mga kaso laban sa mga organisador ng KMU,  ibinasura ng korte ............................................ 32 Pagpapalaya sa migranteng Pilipino na si Mary  Jane Veloso, muling iginiit ............................... 33 6-buwang sanggol, pinaslang ng mga pwersa ng estado sa India ................................................. 35 Charter change, muling pinabubwelo ng  pangkating Marcos ........................................... 37 Imbestigasyon ng ICC kay Duterte, maaring  tapos na............................................................ 39 Oplan sabit, inilunsad sa Antipolo para sa  anibersaryo ng Partido ..................................... 40 Pagbaba ng tantos ng implasyon, walang epekto sa mahihirap..................................................... 42 Kampanya para sa charter change, mariing  kinundena ng mga grupong pambansa- demokratiko..................................................... 43 Dagdag-singil ng PhilHealth, pinababasura ng  mga OFW.......................................................... 45 Mga estudyante at guro sa India, nagprotesta  laban sa kontra-insurhensyang operasyon  SAMADHAN-Prahar ......................................... 46 Yunit ng 96th IB, binulabog ng BHB-Masbate .48 - 3 -<br>Kaanak ng bilanggong pulitikal sa Quezon,  umapela sa korte .............................................. 50 Magsasaka sa Negros Occidental, nakaligtas sa  pamamaril ng 62nd IB ...................................... 52 Mga magsasaka ng Lupang Ramos sa Cavite,  sinisindak ng militar ......................................... 54 Paglabag sa internasyunal na makataong batas  ng AFP sa kampanyang aerial bombing,  binatikos........................................................... 55 Aerial strikes ng US at UK sa Yemen, kinundena ng ILPS-US....................................................... 58 BHB-Sorsogon, naglinaw sa serye ng mga  engkwentro noong Enero 14 ............................ 60 Mga biktima ng pamamaril ng 2nd IB,  kinasuhan at ikinulong ..................................... 61 Mga manggagawang Pilipino na nawalan ng  trabaho sa New Zealand, naggiit ng  karampatang tulong ......................................... 62 Pagtatambak ng armas at matagalang  presensya ng militar ng Canada at UK sa  Pilipinas, tusong inilulusot ............................... 64 Papel ng ADB sa huwad na modernisasyon ng  transportasyon, binatikos ................................. 65 Piston: Walang kinalaman sa “climate  commitment” ng bansa ang pwersahang  konsolidasyon ng prangkisa ng mga dyip ........68 - 4 -<br>2 magsasaka, pinaslang ng 62nd IB sa modus na pekeng engkwentro .......................................... 71 Mga grupong relihiyoso at kabataan, muling  nagrali kontra pagmimina sa Eastern Samar . .73 Pamilya ng martir, binantaan at hinaras ng AFP .......................................................................... 75 Pinunong obispo ng CBCP, nagsagawa ng misa  para sa mga bilanggong pulitikal sa Taguig City .......................................................................... 76 3 magsasaka sa Himamaylan City, dinakip at  ikinulong ng 94th IB ......................................... 79 Lider-magsasaka sa Cebu, inaresto .................80 Pinakamatandang bilanggong pulitikal, hindi  isinali ng rehimen sa mga pinalaya noong  kapaskuhan...................................................... 81 Ika-37 anibersaryo ng Mendiola Massacre,  ginunita ng mga grupong magsasaka ..............83 Rali kontra chacha, inilunsad ng mga grupong  pambansa-demokratiko .................................... 86 Separation pay, giit ng mga manggagawa ng  Chun Chiang Enterprises sa Bataan ................88 Estilong “Tokhang” na profiling sa La Union,  kinundena......................................................... 89 Grupo sa karapatang-tao, nanawagan sa  rehimeng Marcos na itigil ang panloloko sa mga rapporteur ng UN ............................................. 91 - 5 -<br>Nakatakdang porum ng US Air Force sa UP  Diliman, ipinaaatras ......................................... 92 Pagmimina at pagkalbo sa gubat ang sanhi ng  pagbaha at mga landslide sa Davao at Caraga 94 Planong pagpapalayas sa mga residente sa  isang barangay sa Bataan, nilalabanan ............96 Dedlayn sa sapilitang konsolidasyon ng PUV,  muling napaatras .............................................. 98 Ikinulong na mamamahayag na sinampahan ng  kaso kaugnay sa “terorismo,” muling iginiit na  palayain.......................................................... 100 Iligal na pagkukwari sa Zambales, inirereklamo ........................................................................ 102 Paggunita sa anibersaryo ng Partido, inilunsad  sa Rizal........................................................... 103 Reporma sa pensyon ng mga sundalo at pulis,  tuluyan nang binitawan ng rehimeng Marcos ........................................................................ 105 Grupo sa karapatang-tao, nababahala sa  mungkahing pagbabalik sa barangay  intelligence network ....................................... 107 Mga manggagawa ng CNN Philippines, dapat  protektahan sa harap ng posibleng pagsasara ........................................................................ 109 Pagdinig ng petisyon kontra “teroristang”  designasyon, sinuspinde ng korte sa Baguio City ........................................................................ 111 - 6 -<br>Paglulustay ni Marcos para sa raling “Bagong  Pilipinas,” binatikos ........................................ 113 Rali kontra chacha, inilunsad ng mga  magsasaka sa Bacolod City ............................ 114 Tatlong Adivasi, pinaslang ng estado ng India sa pekeng engkwentro ........................................ 116 80 manggagawa, tatanggalin sa pagbebenta ng  SkyCable sa PLDT .......................................... 118 Mamamahayag na bilanggong pulitikal sa  Tacloban City, binisita ng UN Special  Rapporteur..................................................... 120 Mamamahayag na bilanggong pulitikal sa  Tacloban City, binista ng UN Special  Rapporteur..................................................... 122 Unyon ng manggagawa sa Nexperia,  makikipagnegosasyon para sa CBA ...............124 35 berdugong pulis ng India, napaslang sa pag- atake ng PLGA ................................................ 126 Mga grupong pambansa-demokratiko, magrarali sa embahada ng US sa anibersaryo ng gerang  Pilipino-Amerikano ......................................... 128 Nagpapatuloy na pag-block ng rehimeng  Marcos sa mga progresibong website, binatikos ........................................................................ 129 Giriang Marcos-Duterte, kinamuhian ng  sambayanan.................................................... 131 - 7 -<br>Kita ng US sa mga imperyalistang gera at  agresyon, lomobo nang 16% noong 2023 ......135 Presyo ng langis, apat na beses nang tumaas sa  2024................................................................ 137 5-araw na piket sa Maynila, inilulunsad ng mga  empleyadong tinanggal sa BACIWA ...............137 Pagpapapirma para sa chacha, sinuspinde sa  gitna ng mga anomalya .................................. 139 Pagsisimula ng klase sa UP Manila at UP  Visayas, sinalubong ng protesta .....................142 Rekomendasyon ng DoJ na kasuhan ang 2  dinukot na aktibista, kinundena .....................143 Tanggalan sa sektor ng teknolohiya,  nagpapatuloy sa gitna ng pagsirit ng tubo ng  mga kumpanya ............................................... 145 ₱2 trilyon para sa “modernisasyon” ng AFP,  inaprubahan ni Marcos Jr ............................... 147 Internasyunal na mga partido at  organisasyon, nagpaabot ng pagbati  sa ika-55 anibersaryo ng PKP Enero 1, 2024 Ipinabot ng iba’t ibang kaibigang partido at  organisasyon mula sa ibang bansa ang kanilang  pagbati at pagpupugay sa Partido Komunista ng  Pilipinas (PKP) sa pagdiriwang ng ika-55  anibersaryo nito noong Disyembre 26, 2023.  Naglabas ng pahayag ng pakikiisa ang mga  - 8 -<br>organisasyong mula sa India, Turkey, United  States, at Ireland. Sa bidyo-pahayag ng Komite Sentral ng  Communist Party of India (Maoist), pinagpugayan  nito ang PKP sa higit limang dekadang pamumuno sa pambansa-demokratikong pakikibaka ng  mamamayang Pilipino. “Simula higit limang dekada na ang nakararaan,  sumusulong ang pambansa-demokratikong  pakikibaka ng Pilipinas sa gabay ng Komite  Sentral ng PKP sa harap ng hindi mabilang na  mga pagsubok at pangingibabaw sa mga kamalian at kahinaan at mga liko’t ikot,” ayon sa CPI  (Maoist). Pinarangalan nila ang mga namartir na lider ng  Partido kabilang si Kasamang Jose Maria Sison,  tagapangulong tagapagtatag ng Komite Sentral ng PKP, na pumanaw noong Disyembre 16, 2022.  Pinagpugayan nila ang dakilang mga ambag ng  mga lider ng Partido sa pagtatagumpay ng  rebolusyong Pilipino at pagsulong ng  pandaigdigang kilusang proletaryo. Ipinahayag naman ng Anti-Imperialist Action  Ireland (AIAI) ang paghanga nito sa PKP sa  pamumuno sa anti-imperyalistang pakikibaka ng  sambayanang Pilipino. “Sa makasaysayang  okasyon na ito, kaming mga Irish Republican ay  sumasaludo sa PKP sa makasaysayang tatag,  kapasyahan at inisyatiba nito,” ayon pa sa grupo. Kinilala rin ng AIA-Ireland ang “matapang na  bagong hakbang” ng Partido tungo sa hinaharap  - 9 -<br>sa paglulunsad ng kilusang pagwawasto. Anang  grupo, “magbubunga ito ng bagong henerasyon ng mga magbabandila ng rebolusyon at  rebolusyonaryo mula sa hanay ng sambayanang  Pilipino.” Dagdag pa nila, buo ang kanilang tiwala  sa Partido at maipagmamalaking nasasaksikhan  nila ang isang panibagong mahalagang yugto sa  rebolusyong Pilipino. Samantala, hinikayat naman ng Socialist Unity  Party (SUP) ng US ang mga Amerikano na pag- aralan at suportahan ang kilusang rebolusyonaryo  sa Pilipinas. “Alam namin maraming matututunan  sa rebolusyonaryong kasasayan nito at sa  paglalapat nito ng Marxismo sa partikular na  kundisyon [ng Pilipinas],” ayon sa SUP. Sa minimum, dapat umanong unawain ng mga  anti-imperyalista sa US ang ginagampanan ng  gubyerno ng US sa pagsasamantala sa  mamamayang Pilipino at yaman ng Pilipinas.  “Nananawagan kami sa mga anti-imperyalista sa  US na tunay na pag-aralan ang Pilipinas at  rebolusyon nito para lumikha ng positibong  ugnayan sa mga pambansa-demokratikong  organisasyon tungo sa isang nagkakaisang prente  laban sa imperyalismo,” ayon pa sa SUP. Nagpahayag din ng pakikiisa at pagbati ang  Communist Party of Turkey-Marxist Leninist (TKP- ML) at Friends of the Filipino People in Struggle  (FFPS) sa Partido. Sa pahayag ng Komite Sentral sa ika-55  anibersaryo ng Partido, ipinanawagan nito ang  pagpapalakas sa internasyunal na  - 10 -<br>rebolusyonaryong gawain. Kabilang sa  mahahalagang mga tungkuling inilatag nito ang  pagkawing ng rebolusyong Pilipino sa  pandaigdigang kilusang anti-imperyalista at sa  proletaryong rebolusyon sa buong mundo. Gayundin, ipinanawagan nito ang pagtataas ng  antas ng kampanya para kabigin ang suportang  internasyunal para sa rebolusyonaryong kilusan sa Pilipinas, habang nagbibigay ng lahat ng anyo ng  suporta sa mga maka-uring pakikibaka ng mga  manggagawa, at pakikibakang demokratiko at  anti-imperyalista sa iba’t ibang panig ng mundo. “Dapat patuloy na palakasin ang relasyon ng  pakikipagkapatiran sa mga partido at  organisasyong Marxista-Leninista-Maoista,  palakasin ang diyalogo at tulungang komunista,”  pahayag pa ng Komite Sentral. Dapat din  umanong isagawa ang aktibong pakikipagtunggali sa ideolohiya upang ilantad at iwaksi ang  modernong rebisyunismo, Trotskyismo,  Gonzaloismo at iba pang rebisyunistang agos na  bumabaluktot sa Marxismo, Leninismo at  Maoismo. Pagpapanibagong-lakas ng BHB, atas  ng Komite Sentral Enero 1, 2024 Inatas ng Komite Sentral (KS) ng Partido  Komunista ng Pilipinas (PKP) sa Bagong Hukbong  Bayan (BHB) ang pagpapanibagong-lakas sa harap ng tinukoy nitong mga kabiguan, kamalian at mga  kakulangan sa nagdaang ilang taon sa  - 11 -<br>pagsusulong ng armadong pakikibaka. Nilaman ito pahayag ng KS sa okasyon ng ika-55 anibersaryo  ng Partido. Ayon sa naturang pahayag, masaklaw na mga  problema sa larangan ng rebolusyonaryong  armadong pakikibaka ang ibinunga ng  suhetibismo sa ideolohiya. “Sa kabiguang gagapin  ang landas ng pag-unlad ng digmang bayan,  partikular mula sa unang bahagi tungo sa  panggitnang bahagi, at mula sa panggitna tungo  sa susunod na bahagi, hindi iilang larangang  gerilya ng BHB ang naging tigil at nabahura sa  matagal na panahon sa lumang antas,” ayon dito. Sinabi ng pamunuan ng Partido na ang mga  pagkakamali at pagkukulang na ito ay nagresulta  sa kabiguan ng maraming yunit ng BHB na  matatag na paalun-along palawakin ang mga  larangang gerilya alinsunod sa linya ng masaklaw  at maigting na pakikidigmang gerilya sa batayan  ng papalawak at papalalim na baseng masa. Panawagan ng KS, na bumawi mula sa mga  kabiguan at muling itatag ang baseng masa. Para  makapangibabaw sa mga nagdaang pagkakamali  at pagkukulang, itinakda ng KS ang sumusunod na mga tungkulin: • Dapat palakasin ng Partido ang pamumuno nito  sa BHB • Dapat mahusay na pagkumbinahin ang  pagsusulong ng armadong pakikibaka,  rebolusyong agraryo, at paglulunsad ng mga  kampanyang masang anti-pyudal bilang paraan ng pagbubuo ng baseng masa • Dapat ilunsad ang  mga pagsasanay sa mga Pulang kumander at  - 12 -<br>mandirigma • Buuin ang laking-kumpanyang mga  larangang gerilya • Maglunsad ng batayan o  anihilatibong taktikal na mga opensiba na kayang  ipanalo • Patuloy na palakasin ang platun bilang  batayang yunit ng BHB, at itayo ang istruktura ng  kumand sa lahat ng antas • Palakasin ang mga  sangay at komite ng Partido sa hukbong bayan at  ang pampulitikang organo sa loob ng BHB sa lahat ng antas • Ibayong palakasin, sanayin at  paganahin ang mga yunit ng milisyang bayan,  kakumbina ang mga yunit pananggol-sa-sarili ng  rebolusyonaryong mga organisasyong masa Ang pagpapalakas ng BHB at armadong  pakikibaka ay kaakibat ng isinusulong ng Partido  na kilusang pagwawasto upang ituwid ang mga  pagkakamali, kahinaan at pagkukulang sa  ideolohiya, pulitika at organisasyon. “Sa susunod  na isa o dalawang taon, dapat itong puspusang  isulong at lubusin sa lahat ng antas mula sa  Komite Sentral ng Partido hanggang sa lahat ng  mga sangay ng Partido,” ayon sa Komite Sentral. 200 pamilya, pinalalayas ng Authority  of the Freeport Area of Bataan Enero 2, 2024 Hanggang Enero 6 na lamang ang taning ng  Authority of the Freeport Area of Bataan (AFAB)  sa may 200 pamilyang residente ng Narra  Dormitory sa Barangay Maligaya, Mariveles,  Bataan para umalis. Pinalalayas ang mga  residente dahil sasaklawin ng pagpapalawak ng  FAB ang naturang lugar. - 13 -<br>Ayon sa pahayag ng Nagkakaisang Manggagawa  ng FAB (NMFAB), sinugod ng hindi bababa sa 90  pinagsamang pulis, upisyal ng barangay at AFAB  Police ang Narra Dormitory noong Disyembre 21  at sinabihan silang lumayas. Sapilitan din  umanong pinapirma ng mga “notarized waiver”  ang mga residente na nagsasaad na “wala ni  anumang pananagutan” ang AFAB sa mga  apektadong residente. Pinagbayad pa umano sila  ng ₱200 bawat waiver. “Walang konsiderasyon ang AFAB sa mamamayan  ng Mariveles. Ginagamit nila ang kapangyarihang  lampas sa kakayahan ng lokal na gubyerno at  tahasang nilalabag ang karapatan ng bawat isang  Mariveleño,” ayon sa NMFAB. Babala pa ng grupo ng mga manggagawa, hindi lamang Narra  Dormitory ang maaapektuhan ng mga demolisyon  at pagpapalayas dahil mayroon pang mga  sasaklawin ng pagpapalawak ng FAB alinsunod sa  FAB Expansion Act. Ayon kay Jaime Azores, dating bise-presidente ng  Narra Lodgers Association, “Sapilitan kaming  pinapirma sa isang waiver na nagsasabing  sumasang-ayon na kami at aalis na sa lugar.  Nagbanta rin [ang AFAB] na kapag kami ay hindi  pipirma sa waiver na kanilang pinanotaryohan ay  puputulan kami ng kuryente at papalayasin na  kaagad.” “Sa takot namin, pumirma na ang karamihan kahit pa labag ito sa aming kalooban. Ikaw ba naman  ang kuyugin ng AFAB Police? Anong  mararamdaman mo?” dagdag pa ni Azores. - 14 -<br>Deka-dekada nang naninirahan ang mga residente ng Narra Dormitory sa naturang lugar.  Nagbabayad sila ng ₱320 kada kuwarto kada  buwan bilang renta. Itinayo ito noong panahon pa  ng diktadurang Marcos para sa pabahay ng mga  manggagawa sa Bataan Export Processing Zone  (BEPZ) na ngayon ay kilalang FAB. “44 years na akong nakatira rito at karamihan sa  amin ay dito na nagkaroon ng pamilya at mga apo. Tapos papalayasin kami? Dadalhin kami dun sa  Alas-asin, pababayaran sa amin ng ₱1,000 sa  pinakamababa ang renta, malayo pa sa aming  trabaho,” pagdidiin ni Azores. Nanawagan ang NMFAB sa kapwa manggagawa  at sa demokratikong mga sektor na suportahan  ang laban ng Narra Lodgers Association at mga  kasapi nito. Anang grupo, “Hindi makatarungan  ang ginagawang sapilitang pagpapalayas sa  humigit-kumulang 200 pamilya ng Narra  Dormitory. Ang pangyayaring ito ay isang  paglabag sa kanilang karapatang mamuhay ng  disente at payapa.” Giit nila na maraming maaapektuhan sa  pangyayaring ito hindi lang ang mga manggagawa na nagtitiis sa kakarampot na kita maging ang  mga kabataan na nag-aaral sa eskwelahan. Dapat  umanong umaksyon ang lokal na gubyerno ng  Mariveles at ng Bataan para sa kagalingan ng mga manggagawa at maralita. Ang FAB ay tinaguriang isang special economic  zone sa hawak ng gubyerno na nagbibigay sa mga  kumpanya ng mga insentibo para sa  - 15 -<br>pamumuhunan, na kadalasan ay sa kapinsalaan ng mga manggagawa at maralita. Binibigyan ng FAB  ang mga kumpanyang pumapasok dito ng  insentibong hindi pagbabayad ng buwis at ibang  pabor sa ngalan ng “ease of doing business.”  Mayroong kasalukuyang 18 “expansion areas” sa  buong prubinsya ang FAB labas sa orihinal na  lokasyon nito sa timog na bahagi ng Bataan.  Mayroon itong hindi bababa sa 40,600  deklaradong manggagawa. Tuluy-tuloy na protesta kontra  masaker sa kabuhayan ng tsuper at  opereytor, ikakasa Enero 2, 2024 Magtutuluy-tuloy ang protesta at sama-samang  pagkilos ng mga tsuper at opereytor ng dyip  kontra sa sapilitang konsolidasyon ng prangkisa at pagpapatupad ng huwad na Public Utility Vehicle  Modernization Program (PUVMP) sa pagbubukas  ng taong 2024. Ito ang kanilang tugon sa  pagkikibit-balikat ni Ferdinand Marcos Jr sa  hinaing ng mga tsuper at opereytor. Ayon sa  Pagkakaisa ng mga Samahan ng Tsuper at  Operator Nationwide (Piston), patunay ang  kawalang-aksyon na “palpak, pahirap, at tuta” ang kanyang rehimen. Noong huling kwarto ng 2023, ipinamalas ng  Piston at Samahang Manibela Mananakay at  Nagka-Isang Terminal ng Transportasyon  (Manibela) ang kanilang pagtutol sa PUVMP sa  sunud-sunod na tigil-pasada at malawakang  - 16 -<br>protesta sa bansa, pangunahin sa Metro Manila.  Tinatayang humigit-kumulang 4,000 ang lumahok  sa protesta ng dalawang grupo sa Mendiola sa  Maynila noong Disyembre 29. Naniniwala ang Piston na tanging sa kanilang  papalakas na pwersa at tuluy-tuloy na sama- samang pagkilos ngayong 2024 malalabanan ang  pakanang PUVMP ng rehimen na magdudulot ng  “transport disaster.” Sa kasalukuyan, tuluy-tuloy na pumapasada ang  mga tsuper at opereytor sa kabila ng kanselasyon  ng kani-kanilang prangkisa dulot ng sapilitang  konsolidasyon. Giit ng Piston, ang pagpasada nila  sa kabila ng kautusan ng Land Transportation  Franchising and Regulatory Board (LTFRB) ay  pagpapakita ito ngayon ng protesta at  pagtatanggol sa kabuhayan ng mga tsuper at  opereytor. “Huwag natin hayaang pwersahan tayong  tanggalan ng kabuhayan,” ayon sa Piston. Bukod  umano sa tatanggalan ng kabuhayan ang libu- libong manggagawa sa transportasyon,  pagkakakitaan lamang ng mga dayuhan at  malalaking negosyo ang kanilang mga prangkisa  at ruta na lalong magreresulta sa mataas na  pamasahe at pagkabawas ng kakarampot na  ngang kita ng Pilipinong komyuter. Tinatayang nasa 30,862 ng mga yunit ng dyip at  4,852 yunit ng UV Express ang pinagbabawalang  makapasada sa National Capital Region (NCR)  dahil hindi nagkonsolida ng mga prangkisa.  Nawalan ng kabuhayan ang halos 64,000 na mga  - 17 -<br>tsuper at 25,000 na mga opereytor sa NCR dulot  nito. Sa buong bansa, nasa 64,639 yunit ng PUV ang  hindi nagkonsolida at nawalan ng trabaho ang  may 140,000 tsuper at 60,000 opereytor.  Apektado nito ang 28.5 milyong pasahero. Samantala, inatasan noong Disyembre 28 ng Korte Suprema ang Department of Transportation  (DOTr) at ang LTFRB na magkomento sa  petisyong inihain ng Piston kontra sa  pagpapatupad ng sapilitang konsolidasyon ng  prangkisa at PUVMP. Binigyan ang dalawang  ahensya nang hanggang 10 araw para  magkomento. Daan-daang kabataan ng Southern  Tagalog, ipinagdiwang ang ika-55  anibersaryo ng PKP Enero 3, 2024 Daan-daang kabataan mula sa iba’t ibang panig ng Southern Tagalog ang nagdiwang sa ika-55  anibersaryo ng Partido Komunista ng Pilipinas  (PKP) sa nagdaang linggo ayon sa balangay ng  Kabataang Makabayan (KM) sa rehiyon. Ang ilan  sa kanila ay nagdiwang sa loob ng larangang  gerilya, kasama ang Bagong Hukbong Bayan. Sa balita ng dyaryo ng KM-Southern Tagalog na  Kalayaan-TK, sinabi nitong hindi nagpatinag sa  kaliwa’t kanang operasyon ng mga berdugong  militar ang mga kasapi ng KM, mga Pulang  mandirigma, at mga masang katutubo’t  - 18 -<br>magsasaka para magdiwang sa loob ng isang  sonang gerilya sa rehiyon.   Tinalakay sa mga  programa ang mga pahayag ng Komite Sentral ng  PKP at Komiteng Rehiyon ng Southern Tagalog.  Ito rin umano ang ginamit na balangkas para sa  tema ng selebrasyon na “Puspusin ang kilusang  pagwawasto! Palakasin ang partido! Likhain ang  pinakamahigpit na ugnay sa masa at pamunuan  silang dalhin sa bago at mas mataas na antas ang  rebolusyong pambansa-demokratiko!” Sa pahayag ng Komite Sentral noong Disyembre  26, 2023, nanawagan ito ng paglulunsad ng  kilusang pagwawasto upang ituwid ang mga  pagkakamali at kahinaan ng Partido at  humakbang nang mas malaki pa ngayong  panibagong taon. Ayon sa Kalayaan-TK, tinanggap at ipinaabot ng  KM-Southern Tagalog ang panawagan ng Komite  Sentral sa hanay ng mga rebolusyonaryong  kabataan at estudyante. Ayon kay Karina Mabini,  tagapagsalita ng panrehiyong balangay ng KM,  marapat lamang na balik-aralan kapwa ang mga  tagumpay at kahinaan upang patuloy na  dumaluyong kasama ang sambayanan.   “Gagap  ng mga kabataang makabayan ang kahalagahan  ng determinadong pakikibaka upang tuldukan ang mga kundisyon at kronikong krisis na ito  [imperyalismo, pyudalismo at burukratang  kapitalismo],” ayon kay Karina Mabini sa kanyang  pahayag sa anibersaryo ng PKP.   Ayon pa sa KM- Southern Tagalog, naniniwala at itinataguyod nito  ang makauring pamumuno ng proletaryado sa  rebolusyong Pilipino sa pamamagitan ng PKP  - 19 -<br>simula noong Disyembre 26, 1968 nang muli itong itatag upang magsilbing Partido at abanteng  destakamento ng mga proletaryado. Kinilala at binati ng Komite Sentral sa pahayag  nito ang “libu-libong nakababatang kadre na  sumanib sa Partido nitong nagdaang mga taon, at  ngayo’y nag-aambag ng napakalaking enerhiya sa  ating matagalang pakikibaka.” Anang pamunuan ng Partido, “marami sa inyo  ngayo’y bumabalikat ng mga tungkulin ng  pamumuno bilang mga kagawad ng mga sentral  na organo ng Partido, bilang mga kumand at  upisyal sa pulitika ng Bagong Hukbong Bayan, at  mga lider ng rebolusyonaryong kilusang masa  kapwa sa kalunsuran at kanayunan.” Ang hanay ng nakababatang mga kadre ng Partido sa lahat ng antas ay nagpuspos sa iba’t ibang  larangan ng rebolusyonaryong gawain ng sigasig  at sigla, ayon sa Komite Sentral. “Ang bagong  henerasyon ng mga komunistang Pilipino, na  malalim na nakaugat sa malawak na masa ng mga  manggagawa at magsasaka, ay nagpapakita ng  walang-kaubusang determinasyong dalhin ang  rebolusyong Pilipino sa pagsulong sa hinaharap.” Hindi lumiliit, bagkus ay lumaki, ang  bilang ng naghihirap sa Pilipinas Enero 3, 2024 Taliwas sa ipinagmayabang ng rehimeng Marcos  kamakailan na lumiit ang bilang ng mga Pilipinong naghihirap noong unang hati ng 2023, dumami sa  - 20 -<br>aktwal ang mga pamilyang nabubuhay sa ilalim ng pamantayan ng kahirapan. “Nagmumukha lamang na mas mababa ang tantos ng kahirapan dahil ikinumpara ito sa tantos noong nakapailalim ang Pilipinas sa lockdown,” pahayag  ng Ibon Foundation noong Disyembre 23. “Kung  ikukumpara ito sa unang kwarto ng 2018,  nadagdagan ng 3 milyong Pilipino o 472,000  pamilya ang bilang ng mga naghihirap—kahit pa  nakabatay ito sa napakababa nang pamantayan na ₱91 kada araw.” Sa estadistika ng Philippine Statistics Authority na inilabas noong Disyembre 22, lumiit tungong  22.4% ang bilang ng mga naghihirap na pamilya  noong unang kwarto ng 2023, mula sa 23.7% sa  unang kwarto ng 2021. Anito, nangangahulugan  ito ng pag-ahon ng 250,000 Pilipino mula sa  kahirapan. Ang itinuturing lamang nitong  naghihirap na pamilya ay yaong nabubuhay sa  ₱13,797 kada buwan o ₱460 kada araw.  Samantala, ang tantos ng kahirapan noong 2018  ay 21%. “Ang pagbubukas ng ekonomya ang mayor na  salik sa iniulat na pagbaba sa pagitan ng unang  semestre ng 2021 at parehong panahon sa 2023,”  ayon sa grupo. “Kailangang idiin na hindi ito isang aktibong hakbang para ibaba ang kahirapan kundi nagmula sa pasibong pagluluwag sa napakahaba  at napakahigpit na mga restriksyon sa aktibidad  sa ekonomya.” Ayon sa grupo, dapat pa ngang kwestyunin kung  bakit di pa nakababalik sa antas bago  - 21 -<br>magpandemya ang tantos ng kahirapan, gayong  mahigit isang taon nang ipinangangalandakan na  bumubwelo na ang ekonomya. Dapat ding tingnan ang mga estadistika ng  pagbaba ng tantos ng kawalang trabaho. Hindi  umano tugma ang paglaki ng bilang at paglawak  ng kahirapan sa pagitan ng 2018 at 2023 sa  ipinagmamalaki ng estado na pagbaba ng  disempleyo mula 5.4% tungong 4.6% sa parehong  panahon. Alinsunod sa kalkulasyon ng nakabubuhay na  sahod na ₱1,160 kada araw o ₱25,226 kada  buwan sa isang 5-kataong pamilya, kailangan ng  isang indibidwal ng abereyds na ₱232 para  tugunan ang batayan niyang mga  pangangailangan kada araw. Ika-3 anibersaryo ng Tumandok  masaker, ginunita Enero 3, 2024 Ginunita ng Katribu o Kalipunan ng Katutubong  Mamamayan ng Pilipinas at iba pang  demokratikong grupo ang ikatlong anibersaryo ng  Tumandok masaker noong Disyembre 30. Sa araw  na ito noong 2020, koordinadong pinaslang sa  mga operasyon ng pulis at sundalo ang siyam na  katutubong Tumandok sa mga baryo ng Tapaz,  Capiz at Calinog sa Iloilo. Kasabay sa mga  pagpaslang ang maramihang pang-aaresto.  Hanggang ngayon, wala pa ni isa sa mga salarin  ang napaparusahan o nakakasuhan man lamang. - 22 -<br>“Magpupunyagi kami sa paghahanap ng hustisya  mula sa (noo’y pangulong) Rodrigo Duterte sa  masaker sa Tumandok at sa napakarami pang  ibang mga inhustisya na idinulot niya sa  katutubong mamamayan,” pahayag ng grupo.  “Gayundin, pinanagot ng Katribu ang  administrasyon ni Marcos Jr sa pagpapatindi ng  mga atake sa mamamayang Pilipino, at tuluy-tuloy na mga operasyong nakatuon sa mga katutubong  komunidad na lumalaban sa mga programa sa  kunwa’y kapayapaan at mga proyektong  pangkaunlaran nito.” Anito, hindi dapat kalimutan ang papel ng SEMPO (Synchronized Enhanced Management of Police  Operations) ng pulis sa masaker sa Tumandok, at  sa iba pang katulad na mga masaker at pang- aaresto sa katabing isla ng Negros. Humarap sa matinding panggigipit at pasismo ang mga komunidad ng Tumandok dahil sa kanilang  buong-tapang na pagtutol sa Jalaur Mega Dam  project na nakatakdang itayo sa kanilang lupang  ninuno. Sisirain ng proyektong ito hindi lamang  ang kanilang mga komunidad, kundi ang  katubigan at kagubatang matagal nang  bumubuhay sa mga Tumandok. Pinuna ng grupo ang presensya ng mga sundalo sa mga katutubong komunidad sa ilalim ng Retooled  Community Support Program (RCSP) ng AFP.  Lantarang pambabanta, panggigipit at pang- aabuso ang isinasagawa ng mga ito habang  nakakampo sa mga kabahayan o sa mga  pampublikong istruktura sa baryo. - 23 -<br>Paglakas ng National Democratic Front sa rehiyong Ilocos, tagumpay ng PKP Enero 3, 2024 Kinilala ng National Democratic Front (NDF)- Ilocos ang susing tungkulin ng Partido Komunista  ng Pilipinas (PKP) sa pagbubuo at pagpapalakas  ng NDF sa buong rehiyong Ilocos. Ipinahayag ito  ni Ka Rosa Guidon, tagapagsalita ng NDF-Ilocos,  sa pagbati ng organisasyon sa Partido sa ika-55  anibersaryo nito. Ayon kay Ka Rosa, “mahalagang tagumpay ng  Partido ang pagkakabuo ng NDF sa Ilocos…at sa  pamamagitan nito ay nabibigkis ang lakas ng  masang magsasaka, manggagawa, panggitnang  mga uri at lahat ng demokratikong sektor sa  rehiyon para ipaglaban ang kanilang  demokratikong interes.” Aniya, ang wastong linya ng Partido ang naging  armas ng NDF-Ilocos upang tukuyin ang mga anyo ng malapyudal at malakolonyal na kalagayan sa  rehiyon upang umusbong at yumabong ang  rebolusyonaryong pakikibaka dito. “Patuloy na  gumagabay at aktwal na nakikibahagi ang Partido  sa pagsusulong ng armadong pakikibaka at  agraryong rebolusyon at pakikibaka ng lahat ng  maralita’t pinagsasamantalahan sa rehiyon,”  pahayag ni Ka Rosa. Inarmasan ng Partido ang mga rebolusyonaryong  pwersa at masa ng Marxismo-Leninismo-Maoismo, kung kaya’t napanday ang kanilang kapasyahan sa buhay at kamatayang pakikibaka, ani Ka Rosa.  - 24 -<br>Dagdag pa niya , “pinagkaisa sila sa mga lagom na aral at pinamumunuan ang pagtutuwid sa mga  kamalian at kahinaan kung kayat natatahak ang  wastong linya ng pagsulong.” Pinagpugayan ng NDF-Ilocos ang Komite ng  Partido sa Ilocos sa pananatili nitong solido at  nagkakaisa sa kabila ng pagsisikap ng kaaway na  tugisin at durugin ito sa pamamagitan ng  panggigipit sa mga kadre at kasapi nito. “Tiwala ang buong NDF-Ilocos, sa pamumuno ng  Partido, na maitataguyod, mapapalakas at  mapapalawak ang nagkakaisang prente ng lahat  ng mga pinagsasamantalahang uri sa rehiyon,”  ayon pa kay Ka Rosa. Sa pahayag ng Komite Sentral ng Partido noong  ika-55 anibersaryo nito, inatas nito ang  pagpapatatag sa pinakamalapad na antipasista,  anti-imperyalista at antipyudal na nagkakaisang  prente laban sa rehimeng US-Marcos. Kabilang dito ang patuloy na pagpapalakas at  pagpapalawak sa NDFP at lahat ng mga alyadong  organisasyon nito. “Tipunin ang pinakamalapad na pampulitika at materyal na suporta ng bayan para  sa rebolusyonaryong armadong pakikibaka,” ayon  sa Komite Sentral. Iilang bagong klasrum ng DepEd,  kinastigo ng mga guro Enero 4, 2024 Kinastigo ng mga guro at ni House Deputy  Minority leader at ACT Teachers party-list  - 25 -<br>Rep. France Castro ang Department of Education  (DepEd) sa pagmamalaki nito sa karampot na  2,201 klasrum na naitayo ng kagawaran noong  2023. Malayong-malayo ito sa 165,000 kulang na  klasrum sa buong bansa. “Ang DepEd mismo ang nagtarget na 5,000-6,000  ang mga silid-aralan na maipapagawa noong  2023…ni wala sa kalahati ng sarili nilang target  tapos may gana pang ipagmalaki na magandang  accomplishment daw ito,” batikos ni Rep. Castro. Lubhang kabaligtaran umano ang kupad sa  paggawa ng mga klasrum sa bilis ni Sara Duterte,  kalihim ng DepEd, na gastusin ang ₱125 milyon  na iligal na confidential funds sa loob lamang ng  11 araw noong 2022. Ayon pa kay Rep. Castro,  ipinamalas nito ang kawalang sinseridad ni  Marcos at Duterte na pababain ang kakulangan ng mga klasrum. “(A)ng malaking usapin ng krisis sa mga klasrum  ay nangangailangan ng mas ambisyoso at  pangmatagalang plano,” pahayag ni Rep.  Castro.  Sa pamamagitan lamang umano ng pagtatayo ng  50,000 mga klasrum kada taon mapauunlad ang  kundisyon sa pagkatuto, at mababawasan ang  mayor na mga balakid sa pagbawi sa edukasyon. Binatikos din ng kinatawan ang walang batayang  pahayag ng DepEd na imposible ang pagtatayo ng  50,000 mga klasrum kada taon dahil nakapagtayo  ang ahensya ng 100,936 na klasrum sa loob ng  tatlong taon noong 2014-2016. - 26 -<br>Mga mersenaryong imbwelto sa  pagmasaker sa Sagay 9, pinarusahan  ng BHB-Northern Negros Enero 4, 2024 Magkakasabay na armadong aksyon ang inilunsad ng Bagong Hukbong Bayan (BHB) -Northern  Negros laban sa mersenaryong Sarona Group  noong Enero 2 sa bayan ng Purok Kawayan,  Barangay Bug-ang, Toboso, Negros Occidental.  Imbwelto ang Sarona Group sa pagmasaker sa  tinaguriang Sagay 9 (o ng siyam na magtutubo)  noong Oktubre 20, 2018 sa Barangay Bulanon,  Sagay City. Ang grupo ay bayaran at suportado ng Armed Forces of the Philippines (AFP) at  malalaking kumprador-panginoong maylupa at  asendero sa isla. Inambus at napatay ng BHB ang lider ng grupo na si Juvie Sarona. Pinaralisa at sinunog din ang  traktorang pag-aari ng ama niya. Nakumpiska  naman sa bahay ng mga Sarona ang isang M2  Carbine, isang .45 Colt, isang .357 revolver, isang  shotgun, samu’t saring mga magasin at bala.  Kinumpiska rin ang kanilang gadyet na may laman na mahahalagang impormasyon. Sangkot din ang grupo sa pangangamkam ng lupa  gamit ang sistemang aryendo. Hindi makapaggiit  ang mga magsasaka laban sa mga Sarona dahil sa  takot sa mga maton nito. Mayroong mga kaso ng  sapilitang pagputol sa mga puno sa sakahan, at  pagbubunot ng mga tanim na saging. Naitala rin  ang kaso ng pamamaril ng grupo sa kalabaw ng  isang magsasaka. Malupit din ang mga Sarona sa  - 27 -<br>kanilang manggagawa at bantog na hindi  nagpapasahod nang maayos. Labis ang takot ng mga komunidad na  naninirahan sa palibot ng lupaing kontrol ng  Sarona Group dahil ipinaiilalim sila sa mga  pagbabanta at panggigipit. Ipinagdiwang ng masa ng Northern Negros ang  pagpaparusa sa mga Sarona dahil nabigyang  hustisya ang pang-aapi at pagsasamantalang  kanilang sinapit sa kamay ng mga ito. “Nang may panibagong lakas at determinasyon sa  pagbubukas ng bagong taon ng ating pakikibaka  laban sa pang-aapi at pagsasamanala, inilunsad ng BHB-Northern Negros ang pamamarusa,” ayon  kay Ka Cecil Estrella, tagapagsalita ng yunit. Pinasalamatan din ni Ka Cecil ang mga magsasaka at masang tumulong sa armadong aksyon at  patuloy na pagsuporta nito sa hukbong bayan. Pagtatanggal ng programang SHS sa  mga SUC at LUC, binatikos Enero 5, 2024 Binatikos ng mga guro at kabataang estudyante  ang inilabas na memorandum ng Commission on  Higher Education (CHEd) na nagsasabing ihihinto  na ang mga programang Senior High School  (SHS) o Grade 11 at 12 sa mga state universities  and colleges (SUCs) at local universities and  colleges (LUCs) sa darating na taong pampaaralan 2024-2025. Bahagi umano ito ng pagbitaw ng  ahensya sa tinawag na transisyon sa ilalim ng K- - 28 -<br>12, at pagpapaubaya nito sa Department of  Education. Ayon sa Alliance of Concerned Teachers (ACT),  labis ang kanilang pag-aalala at pagkadismaya sa  direktibang ito na anila ay magdudulot ng  matitinding epekto sa akses ng mga estudyante sa libreng edukasyon, at gayundin sa kalagayan sa  trabaho ng mga guro sa pampublikong  eskwelahan. “May siginipikanteng epekto ito sa mga  estudyante, partikular ang mga posibleng  mawalan ng akses sa libreng edukasyon dahil sa  kahirapan sa pinansya,” ayon pa sa ACT.  Matutulak umano ng sitwasyon ang mga  estudyante na pumasok na lamang sa pribadong  mga eskwelahan, na dagdag pabigat sa kanilang  pamilya. Higit na pararamihin umano nito ang dati nang maraming bilang ng mga estudyanteng  nagda-drop out mula sa eskwela. Dagdag ng mga guro, patitindihin nito ang dati  nang kakulangan ng mga pampublikong  eskwelahan na may programang SHS. “Hahantong ito sa labis-labis na trabaho at overload ng mga  guro na tatanggap sa mga lilipat na estudyante,”  ayon sa ACT. Para naman sa League of Filipino Students (LFS),  marami na nga ang nahihirapan sa bulok na  programa ng SHS at K-12 ay palulubhain pa ito ng basta-bastang pagtatanggal ng programang SHS  sa mga SUC at LUC. - 29 -<br>Giit ni House Deputy Minority Leader at ACT  Teachers Rep. France Castro, “dapat suspindehin  ang implementasyon ng mga memo na ito habang  walang masinsing konsultasyon sa lahat ng mga  stakeholder at kanilang kagalingan laluna ang  mga estudyante at guro.” “Sa sinasabi ng DepEd at CHed na dapat na  limang taon lamang ang programang ito ay dapat  na lalo nilang napaghandaan ang konsultasyon  para dito hindi yung bigla na lang na maglalabas  na lamg agad ng memo na libu-libo ang apektado,” pahayag pa niya. Bigas, pinakabilis tumaas ang presyo  noong Disyembre Enero 6, 2024 Sa gitna ng ipinagmamalaki ng rehimeng Marcos  na “bumagal” ang pagtaas ng presyo ng mga  bilihin noong Disyembre 2023, lalupang sumirit  ang presyo ng bigas. Ayon sa Philippine Statistics Authority, tumaas  tungong 19.6% ang tantos ng implasyon ng bigas  (rice inflation) sa katapusan ng 2023,  pinakamataas mula 2009. Mas mataas ito nang  3.7% kumpara sa Nobyembre 2023. Sa 2023, umabot sa ₱9 ang abereyds na itinaas ng presyo ng lahat ng klaseng bigas, o 39.63% sa  buong taon. Pinakamataas ang pagtaas ng presyo  ng well-milled rice sa 22.4% o ₱10 kada kilo. Ayon sa mga upisyal ng estado, tinatayang tuluy- tuloy na tataas ang presyo ng bigas sa 2024. - 30 -<br>Unyon ng manggagawa sa PhilFoods,  papasok na sa negosasyon para sa  CBA Enero 7, 2024 Naigiit ng Unyon ng mga Panadero sa PhilFoods  Fresh Baked Product Inc. (UPPFBPI-OLALIA- KMU) sa kapitalistang kumpanya na  pagkasunduan na ang “bargaining ground rules”  na gagamiting gabay sa negosasyon para sa  Collective Bargaining Agreement (CBA) ng unyon  at maneydsment. Kasunod ito ng kilos-protesta ng  mga manggagawa at ng unyon sa harap ng  National Conciliation and Mediation Board  (NCMB) Region IV-A noong Enero 4. Ayon sa Alyansa ng Manggagawa sa Probinsya ng  Laguna, naigiit ng unyon sa NCMB na aksyunan  ang sadyang pag-antala sa pag-usad ng  negosasyon para sa CBA. Bago nito, apat na pag- uusap na ang naganap sa pagitan ng unyon at  maneydsment. Haharap na ang unyon sa maneydsment para sa  negosasyon sa kanilang CBA simula Enero 9. Noong Setyembre 2023, nanalo ang UPPFBPI- OLALIA-KMU sa eleksyon sa sertipikasyon para  katawanin ang mga manggagawa ng pagawaan.  Nakakuha ng 295 na boto ang unyon sa kabuuang  341 bumoto sa eleksyon, habang 25 boto ang  nakuha ng katunggaling unyon. Ang PhilFoods Fresh Baked Product Inc ay kapatid na pagawaan ng Gardenia Bakeries na gumagawa  - 31 -<br>ng tinapay para sa Gardenia, isang kumpanyang  multinasyunal. Ang pagawaan ng PhilFoods ay  matatagupuan sa LIIP Avenue, Barangay  Mamplasan, Biñan, Laguna. Mga kaso laban sa mga organisador ng KMU, ibinasura ng korte Enero 9, 2024 Isinapubliko kahapon, Enero 8, ng Kilusang Mayo  Uno (KMU) ang desisyon ng korte sa Quezon City  na ibasura ang mga kasong Direct Assault at  Grave Coercion laban sa mga lider at organisador  nito. Itinuring ito ng KMU bilang “mabuting  balita” laluna sa pagbubukas ng taong 2024. Ang kaso ay isinampa ni Pcpl Mark Anthony  Soliven ng Quezon City Police District laban kina  KMU Secretary General Jerome Adonis,  organisador ng Association of Democratic Labor  Organizations, pederasyon sa ilalim ng KMU, na si Nadja de Vera, isang nagngangalang Aia  Pendatun, at anim na alyas noong Hunyo 26,  2023. Kaugnay ang kaso ng pagkumpronta ni Adonis kay Pcpl Soliven noong Hunyo 9, 2023 habang  umuuwi ang istap at upisyal ng KMU mula sa  isang protesta sa Mendiola, Manila. Kinumpronta  si Pcpl Soliven nang mamataan ng KMU na  sumusunod ito sakay ang isang motor at  kumukuha ng litrato ng mga nasa sasakyan. Binatikos noon ng KMU ang paniniktik ng pulis sa  KMU. Sa isang pahayag noong araw na iyon, anila, - 32 -<br>“walang mali sa gawain ng mga aktibista na  ikampanya ang makabuluhang mga pagbabago  para sa benepisyo ng mga manggagawa,  magsasaka at mamamayan” kung kaya’t hindi  dapat sila tinitiktikan at hinaharas ng mga pwersa ng estado. Ayon pa sa grupo, “patunay ang insidente na  garapal, walang sinisinong batas at karapatan at  wala sa anumang katwiran ang taktikang  intimidasyon ng mga kapulisan. Dapat matapang  na harapin at labanan ito ng mamamayan.” Kaugnay ng mga kaso, inirekomenda ng korte na  ibasura ito dahil sa sinasabi nitong kakulangan ng  sapat na ebidensya laban sa mga aktibista. Ayon  sa KMU, dapat nang itigil ang ganitong ‘modus’  ng pagsampa ng mga kaso laban sa mga  organisador ng kilusang paggawa. Ang desisyon  ay inilabas ng korte noong Nobyembre 20, 2023. Pagpapalaya sa migranteng Pilipino na si Mary Jane Veloso, muling iginiit Enero 9, 2024 Muling ipinanagawan ng Migrante International  ang kagyat na pagpapalaya kay Mary Jane Veloso,  migranteng Pilipinong biktima ng human at drug  trafficking, na nakakulong sa Indonesia simula pa  2010. Iginiit ito ng grupo kasabay ng pagbisita ni  Indonesian president Joko Widodo sa bansa mula  Enero 9 hanggang Enero 11 para makipagpulong  kay Ferdinand Marcos Jr. - 33 -<br>Nailigtas sa parusang pagbitay si Veloso noong  2015 dulot ng paggigiit ng mamamayang Pilipino.  Nananatili siyang nakapiit sa Jakarta, Indonesia sa kabila ng pag-usig sa mga iligal na rekruter niya  at matagal nang panawagang palayain siya. “Dapat siyang bigyan ng clemency at kalayaan at  dapat nang pauwiin ngayon, makapamuhay at  makatulong sa kanyang dalawang anak at  tumatanda nang mga magulang,” ayon sa  Migrante International. Suportado ng grupo ang nakatakdang paghahatid  ng sulat-apela ng magulang ni Veloso kay Marcos  at Widodo. Ipagdiriwang ni Mary Jane ang  kanyang ika-39 kaarawan sa Enero 10.  Nanawagan din ang Migrante International na  harapin ng dalawang pangulo ang pamilya Veloso. Kung mapagbibigyan at mapalalaya si Veloso, isa  umano itong malaking regalo at magdudulot ng  labis na ligaya sa mga migranteng Pilipino at sa  sambayanan. “Umaalingawngaw ang kwento ni  Mary Jane sa mga migrante at mamamayang  Pilipino,” pahayag ng Migrante International. Idiniin ng grupo na ang kaso ni Mary Jane, sampu  ng iba pang mga migrante, ay dulot ng kawalan ng trabaho sa Pilipinas. Pumapatong pa umano dito  ang pagsasamantala ng mga indibidwal na  rekruter na nambibiktima sa mahihirap at  desperadong makapagtrabaho na mga Pilipino. - 34 -<br>6-buwang sanggol, pinaslang ng mga  pwersa ng estado sa India Enero 10, 2024 Kinundena ng Forum Against Corporatization and  Militarization (Facam), grupo sa India, ang  pagpaslang ng mga pwersa ng reaksyunaryong  estado ng India sa isang 6-buwang sanggol sa  Mutvendi, distrito ng Bijapur, estado ng  Chhattisgarh noong Enero 1. Ayon sa ulat,  pinalalabas ng mga pwersa ng estado na  nagkaroon ng “engkwentro” sa mga gerilyang  Maoista nang mapaslang ang bata, bagay na  pinasinungalingan ng mga residente. Ayon sa pahayag ng Facam, nagpapasuso si Massi  Vadde sa kanyang 6-buwang sanggol nang biglang mamaril ang mga pwersang panseguridad ng  India sa magubat na bahagi ng Mutvendi.  Tumagos sa kamay ni Massi Vadde ang bala na  tumama at pumatay sa kanyang sanggol. Giit ng ama ng sanggol, walang katotohanan ang  sinasabi ng mga pulis na nagkaroon ng  engkwentro sa kanilang komunidad. Ito rin ang  pare-parehong pahayag ng mga residente ng  komunidad, ayon sa Facam. Sinabi rin ng Communist Party of India (Maoist)  West Bastar Division sa isang pahayag sa midya sa India na wala itong nakaengkwentrong yunit sa  naturang komunidad. Ayon sa kalihim ng dibisyon  ng CPI (Maoist) na si Mohan, inatake ang  komunidad dahil sa kanilang pagtutol sa  - 35 -<br>militarisasyon at pagpasok ng mga korporasyon sa kanilang lugar. Kasuklam-suklam na tatlong araw pa lamang ang  bagong-tayong kampo ng mga pulis sa Kavadgaon  (malapit sa Mutvandi) ay pumatay na sila ng isang sanggol, ani Mohan. Isa ang kampo ng mga pulis  dito sa tatlong kampong itinayo sa distrito ng  Bijapur noong Disyembre 2023. Nagtayo rin ng  mga kampo sa Palnar at Dumriparalnar. Ang pagtatayo ng mga kampo ay sabwatan sa  pagitan ng mga korporasyon at ng Brahmanical  Hindutva na pasistang gubyerno para gawing  isang malaking kampo ng pulis ang distrito ng  Bijapur at palayasin ang mga lokal na residente. Kasalukuyang nagtatayo ng daan sa pagitan ng  Kavadgoan at Mutvandi na sasagasa sa mga  sakahan, kagubatan at lupaing pag-aari at  pinagkukunan ng kabuhayan ng mga residente. “Itinatayo ang mga kampo ng pulis, tulay at  daanan sa lupa ng mga katutubo nang walang  pahintulot ng mga residente o pagsasagawa ng  mga gram sabha (asembleya ng mga lokal),” ayon  pa kay Mohan. Walang-tigil na panggigipit naman ang  kinahaharap ng grupong Moolwasi Bachao Manch, namumuno sa 35 kilusan laban sa pagtatayo ng  mga kampo, malalaking daan, pekeng engkwentro at iba pa, mula sa mga pwersa ng estado ng India.  Ayon sa Facam, “marami sa mga lider ng mga  kilusang ito ang inaaresto sa pagdadahilan na sila  ay mga Naxalite (katawagan sa mga Maoista sa  - 36 -<br>India) para supilin ang kanilang demokratikong  kilusan laban sa pangangamkam ng lupa at  pagwasak sa Jal-Jungle-Jameen (Tubig-Gubat- Lupa).” Samantala, ibinalita ng Facam na inilibing na ng  kaanak ang 6-buwang sanggol noong Enero 6. Charter change, muling pinabubwelo  ng pangkating Marcos Enero 10, 2024 Tusong inilulusot ng mga kongresistang alyado ng rehimeng Marcos Jr ang pakanang charter change o pagbabago sa konstitusyon sa pamamagitan ng  “people’s initiative” o pagkalap ng mga pirma  para rito. Ibinunyag ng mga progresibong  kongresista ng blokeng Makabayan ang paglipana  ng gayong pakana sa iba’t ibang bahagi ng bansa. Pangunahing laman ng petisyon ang pagsingit ng  probisyon kung saan maaaring ipasa ang anumang amyenda sa konstitusyon sa pamamagitan ng  pagboto ng 3/4 ng pinagsanib na Mataas at  Mababang Kapulungan ng Kongreso. Ibig sabihin,  boboto bilang isang kapulungan ang lahat ng mga  senador at kongresista, at bawat senador at  kongresista ay may tig-iisang boto. Ayon sa dating kinatawan ng Bayan Muna na si  Neri Colmenares, epektibong tatanggalin ng  probisyong ito ang “checks and balance” sa  pagitan ng mga institusyon ng estado na nakasaad sa konstitusyon. Labag din ito sa bicameral na  katangian ng gubyerno ng Pilipinas. Gagawin  - 37 -<br>nitong “tagamasid” lamang ang Senado sa proseso ng pagbabago ng konstitusyon dahil mas marami  ang mga myembro ng Mababang Kapulungan.  Pantay ang awtoridad ng Kongreso at Senado sa  pagpasa ng mga batas, kahit malayong mas maliit  ang bilang ng mga senador. Ilang dekada nang nagtatangka ang bawat  naghaharing pangkatin na nakaupo sa poder na  baguhin ang konstitusyon para palawigin ang  sarili sa pwesto (term extension), palabnawin ang  mga probisyong nangangalaga sa karapatang-tao  at lubusang tanggalin ang natitirang probisyong  nagpuprotekta sa lokal na ekonomya laban sa  dayuhang pandarambong. Matagal nang itinutulak ng American Chamber of Commerce ang  pagbabago sa konstitusyon. Hindi kaiba ang  rehimeng Marcos Jr na una nang nagtangkang  maglusot ng charter change noong nakaraang  taon. Hindi bumwelo ang panukala dahil sa  oposisyon dito ng mga senador. Unang ibinunyag ni Rep.  Lagman ang tusong  pakana ng mga kongresistang kaalyado ni Marcos  noong Enero 7. Napag-alaman niya na  nagpatawag ng pulong ang League of Mayors sa  Albay noong Enero 5. Dito binigyan ng pondo ang  mga meyor para mangalap ng pirma ng di bababa  3% rehistradong botante sa kani-kanilang mga  distrito. Bibigyan ang sinumang pipirma ng ₱100. Bago nito, inianunsyo ni House Speaker Martin  Romualdez ang “intensyon” ng Kongreso na  baguhin ang konstitusyon sa pamamagitan ng  people’s initiative. Kinwestyon ni Lagman,  gayundin ng blokeng Makabayan ang pagsingit ni  - 38 -<br>Romualdez at kanyang mga kasapakat ng dagdag  na ₱12 bilyon sa dating ₱2 bilyong badyet ng  Commission on Elections (Comelec) na aniya’y  may kaugnayan sa planong pagratsada sa charter  change ngayong taon. Imbestigasyon ng ICC kay Duterte,  maaring tapos na Enero 10, 2024 Pinaniniwalaang tapos na ang imbestigasyon ng  International Criminal Court (ICC) sa mga kasong  krimen laban sa sangkatauhan ng dating  pangulong Rodrigo Duterte. Ibig sabihin, maaari  na itong maglabas ng mandamyento de aresto  anumang oras sa hinaharap. Ito ang paniniwala ni dating Rep.  Neri  Colmenares, sang-ayon sa ibinunyag ng kapwa  niya abugado na si Atty. Kristi Conti at ng dating  senador na si Antonio Trillanes. Bago pa nito,  umugong na ang balitang tahimik na pumasok sa  Pilipinas noong nakaraang taon ang mga  imbestigador ng korte para kapanayamin ang  susing mga saksi sa kaso. Hindi ipinaalam ang  kanilang presensya sa gubyerno ni Ferdinand  Marcos Jr dahil dati na itong nagpahayag na hindi  ito makikipagtulungan sa ICC. Ayon kay Trillanes,  halos tapos na rin ang imbestigasyon sa  sekundaryong mga personalidad na pinangalanan  ng korte. Kabilang sa mga ito ang bise presidente  na si Sara Duterte. Nagpahayag ng kawalang-alam ang Department of Justice sa presensya ng mga imbestigador.  - 39 -<br>Gayunpaman, nagbukas ang kagawaran noong  nakaraang taon para “makinig” sa resolusyong  inihapag sa Kongreso para imbestigahan ang  hurisdiksyon ng ICC sa bansa. Lubos itong  ikinagalit ng dating presidente at kanyang mga  kasapakat. “Sang-ayon ako (kay Trillanes) dahil malakas ang  ebidensya at ilang taon na ring gumugulong ang  imbestigasyon,” ani Colmenares ngayong araw,  Enero 10. “Naniniwala kaming malakas ang kaso  at malinaw na kailangang mayroong mananagot.” Sina Colmenares at Conti ay parehong mga  abugado ng mga pamilyang nagsampa ng kaso sa  ICC. Oplan sabit, inilunsad sa Antipolo para sa anibersaryo ng Partido Enero 10, 2024 Matagumpay na naglunsad ng oplan sabit ang  Partido Komunista ng Pilipinas (PKP) -Rizal upang  magbigay-pugay sa ika-55 na anibersaryo ng  pagkakatatag ng Partido at unang anibersaryo ng  pagkamatay ng dakilang guro na si Jose Maria  Sison sa Antipolo City noong Enero 9. Sa pangunguna ng rebolusyonaryong kabataan,  magsasaka, at maralita, masigasig na inaral ng  mga lumahok sa aktibidad ang moda at padron ng  mga rumorondang pulis at militar sa paligid upang masinsin na maisabit ang kanilang mga  balatengga. - 40 -<br>Matagumpay na naisagawa ang mabilisang  pagsasabit ang mga balatengga sa isang tulay sa  Lumang Palengke, Antipolo City sa tabi ng  Robinsons. Pinili ito ng mga kasama dahil  maraming sasakayan ang dumadaan dito. Kitang- kita dito ang tingkad ng guhit ng mukha ni Ka  Joma at mensaheng parangal sa Partido na  makasining na nilikha ng mga rebolusyonaryo ng  Rizal. Samantala, sa tabing ng kawayanan ay naglunsad  ng pagtitipon ang Bagong Hukbong Bayan (BHB)- Rizal noong huling linggo ng Disyembre 2023 para ipagdiwang ang anibersaryo ng Partido. Kasama  nilang nagdiwang ang ilang mga kasapi ng mga  rebolusyonaryong organisasyon. Naglunsad ng parangal, mga talumpati at  pangkulturang pagtatanghal sa naturang  pagtitipon. Nagsindi rin ng sulo ang mga  mandirigma bilang simbolo ng tanglaw ng mga  aral ni Ka Joma at mga nabuwal na martir ng  Partido at hukbong bayan sa nagdaang mga taon. Ang mga pagkilos na ito ay patuloy na  pagpapalakas ng rebolusyonaryong kilusan sa  prubinsya sa pamumuno ng PKP-Rizal. “Sa mas  mahigpit na pagtangan sa prinsipyong Marxismo- Leninismo-Maoismo at pagyakap sa digmang  bayan, patuloy na pamumunuan ng komite ng  Partido sa prubinsya ang pambansa- demokratikong pakikibaka sa lalawigan hanggang  sa tagumpay,” ayon sa PKP-Rizal. - 41 -<br>Pagbaba ng tantos ng implasyon,  walang epekto sa mahihirap Enero 12, 2024 Walang epekto sa pinakamahihirap na pamilyang  Pilipino ang sinasabing pagbaba ng tantos ng  implasyon o pagbagal ng pagtaas ng presyo ng  mga bilihin. Ayon sa Philippine Statistics  Authority, bumaba mula 4.1% noong Nobyembre  tungong 3.9% ang tantos ng implasyon noong  Disyembre. Gayunpaman, tumaas ang implasyon para sa 30%  pinakamahihirap na pamilya, mula 4.9% noong  Nobyembre tungong 5% noong Disyembre. Ayon  sa paghihimay ng grupong Ibon Foundation,  bagamat bumaba ang pangkahalang tantos ng  implasyon sa pagkain (food inflation) mula 5.7%  tungong 5.4%, umabot naman sa napakataas na  19.6% ang implasyon sa bigas (rice inflation)— walang kapantay sa nakaraang 14 taon. Para sa  pinakamahihirap na pamilya, nasa 21.4% ang  implasyon sa bigas. Patunay ito na walang epekto para sa mahihirap  na Pilipino ang mga patakaran ng gubyerno laban  sa mataas na tantos ng implasyon, pagsusuri ng  Ibon. Ang seksyong ito ng populasyon ang  pinakaapektado sa pagtaas ng presyo ng mga  bilihin. “Halimbawa, limang taon matapos ipasa ang Rice  Liberalization Act, hindi nanatiling mababa ang  presyo ng pinakabatayang pagkain ng bansa,  taliwas sa pangako ng gubyerno na (ito) ang  - 42 -<br>pangunahing benepisyo ng liberalisasyon,” ayon  sa grupo. Pinuna nito na tumaas pa ang presyo ng  bigas na nasa ₱48-₱54 kada kilo sa ngayon,  kumpara sa ₱43.86 abereyds na presyo nito noong Agosto 2018. “Sampal sa milyong Pilipino na hirap makakain na  ipinagmamalaki at itinutulak pa rin ng gubyerno  ang importasyon sa kabila ng kabiguan nitong  kontrolin ang implasyon,” anito. Kampanya para sa charter change,  mariing kinundena ng mga grupong  pambansa-demokratiko Enero 13, 2024 Mariing kinundena ng Bagong Alyansang  Makabayan o Bayan ang tangkang baluktutin ang  kasaysayan sa isang patalastas na ipinalalabas  ngayon sa mayor na mga network ng telebisyon.  Sa patalastas na ito, minaliit at siniraan ang Pag- aalsang Edsa noong 1986 at isinisi sa  Konstitusyong 1987 ang mga kinakaharap na  problema ng Pilipinas sa ngayon. “Ang mga usaping kinakaharap ng bansa matapos  ang 1986 ay walang kinalaman sa Konstitusyon  kundi mas sa tipo ng sistemang pinaghaharian ng  mayayaman at mga dayuhan na namamayani  hanggang sa ngayon,” pahayag ng Bayan sa noong Enero 10. Tinukoy ng grupo bilang mga problema  ang paghahari pa rin ng malalaking panginoong  maylupa, kurakot na burukrata, mga dinastiya sa  pulitika at dayuhang panghihimasok. - 43 -<br>Dagdag ng grupo, ang nais itulak na pagbabago sa Konstitusyong 1987 ay walang pakay na lutasin  ang mga problemang ito, kundi dahil pa sa  pagpapalakas sa interes ng naghaharing uri na  matagal nang nagpapanatili sa Pilipinas na  mahirap at di maunlad. “Ang mga nagtutulak ng charter change ay yaong  nakabenepisyo na sa mga patakarang neoliberal  sa ekonomya, na balak palawakin pa sa  pamamagitan ng charter change,” ayon sa grupo.  “Magbebenepisyo dito ang malalaking negosyo at  burukrata-kapitalistang nandarambong sa ating  mga rekurso.” Kasabay ng pag-ere ng patalastas ang paglaganap  ng isang petisyon para sa charter change na  pinapipirmahan ng mga meyor sa iba’t ibang  bahagi ng Pilipinas. Layunin nitong mangalap ng  mga pirma sa balangkas ng “people’s initiative”  para magsingit ng isang probisyon para maging  mas madali ang pagbabago sa konstitusyon. Alinsunod sa batas, kailangang makakalap ng mga pirma ng 3% ng mga botante sa kada distrito para magkaroon ng bisa ang petisyon. Ayon sa mga  balita, binabayaran ng tig-₱100 ang sinumang  pipirma sa petisyon. Sa Visayas, nakatanggap ang Bayan-Negros ng  mga ulat na pinapipirma ang mga botante kapalit  ng pondo ng programang TUPAD o AICS. Anito,  pinopondohan ng meyor ng Bacolod na si Albee  Benitez ang kampanya sa pagpapapirma, gamit  ang mga upisyal ng barangay at purok. Inoobliga  umano ang mga ito para abutin ang “kota.”  - 44 -<br>Pinangangakuan ang mga pipirma ng mga  “benepisyo” ng kampanya at hindi malinaw na  ipinaliliwanag ang layunin ng petisyon. Ayon sa  grupo, mayorya ng mga pumirma ay hindi  nakaaalam na charter change na ang kanilang  sinang-ayunan. Dagdag-singil ng PhilHealth,  pinababasura ng mga OFW Enero 15, 2024 Nanawagan kahapon ang Migrante International  para sa kagyat na pagbabasura ng dagdag-singil  ng Philippine Health Insurance Corp.  (PhilHealth)  ngayong taon. Nakatakdang itaas mula 4%  tungong 5% ang sisingilin ng ahensya sa sahod ng mga overseas Filipino workers at migranteng  Pilipino, na nangangahulugan ng pagtaas mula  ₱500 hanggang ₱5,000 na kaltas sa mga  sumasahod ng ₱10,000 hanggang ₱99,999.00  kada buwan. Tinawag ito ng Migrante bilang  “dagdag na namang pahirap sa mga OFW.” “Dapat alam ng rehimeng Marcos Jr na habang  itinataas nito ang singil (ng PhilHealth), tigil ang  sahod ng karamihan ng mga OFW at nahaharap  sila sa tumataas na cost of living at upa,” ayon sa  grupo sa pahayag nito noong Enero 14. Hindi rin  sila sang-ayon sa pahayag ng presidente ng  ahensya na “maliit na halaga” lamang ito sa  kanila, lalupa’t “ramdam na ramdan” naman  diumano ng mga OFW ang mga “benepisyo” ng  PhilHealth. - 45 -<br>“Ang totoo, walang pakinabang ang mga OFW sa  PhilHealth dahil saklaw lamang nito ang Pilipinas.  Kung nagkasakit o nangangailangan ng atensyong medikal ang mga OFW sa ibang bansa,  kinakaharap nila ang matataas na bayarin at  gastos at nagagawa nilang makaalpas dahil sa  mga seguro na pinagbabayaran nila,” ayon sa  grupo. Sa Pilipinas naman, kadalasan mayroon  lamang silang isa o dalawang benepisyaryo. “Simpleng pangingikil ng gubyerno ang paniningil ng PhilHealth,” anito. Patunay umano ito na  ginagawa lamang ng gubyerno na palabigasan ang mga OFW, lalupa’t pinagkakaitan sila ng mga  serbisyo ng estado. Idiniin ng grupo na batayang  karapatan ang serbisyong pangkalusugan, at na  dapat bahagi ito ng mga serbisyo ng gubyerno.  Itinakwil nito ang pagdadahilan ng gubyerno na  wala na itong pondo para sa mga serbisyong  panlipunan lalupa’t naglipana ang mga kaso ng  korapsyon at pandarambong sa pondo ng bayan,  kabilang sa PhilHealth. Mga estudyante at guro sa India,  nagprotesta laban sa kontra- insurhensyang operasyon SAMADHAN- Prahar Enero 15, 2024 Nagtipun-tipon ang mga estudyante at guro ng  Delhi University sa kampus nito sa Delhi, India  noong Enero 10 sa pangunguna ng Forum Against Corporatization and Militarization (Facam) para  magprotesta laban sa kontra-insurhensyang  - 46 -<br>operasyong SAMADHAN-Prahar. Tinuligsa nila  ang ang kampanyang ito ng rehimen ni Naendra  Modi, na pangunahing tumatarget sa mga sibilyan at hindi armadong rebolusyonaryo ng Communist  Party of India (Maoist). Ayon sa Facam, pinatindi ng operasyon  SAMADHAN-Prahar ang militarisasyon sa mga  komunidad ng mga Adivasi (katutubo) sa India  para bigyan-daan ang pandarambong sa likas na  yaman ng mga kagubatan at lupa ng mga Adivasi.  Ayon sa grupo, sunud-sunod ang plano ng  reaksyunaryong estado para papasukin ang mga  operasyong mina, at mga proyekto ng mga  korporasyon sa mga rehiyong ito. “Ipinaiilalim sa militar ang mga komunidad sa  pamamagitan ng pagtatayo ng maramihang mga  kampong paramilitar at pagpapakat ng libu-libong mga pwersang paramilitar…sa ngalan ng kontra- Maoistang mga operasyon,” ayon pa sa Facam. Sa  datos ng grupo, mayroong hindi bababa sa 195  kampong paramilitar ang itinayo sa limang taon  ng pagpapatupad ng estado sa operasyong  SAMADHAN-Prahar. Nagbigay ng talumpati sa naturang protesta ang  mga propesor ng Delhi University na sina  Dr. Jitendra Meena, Dr.  Saroj Giri at Dr.  Nandita  Narain. Kinundena nila ang pang-aagaw ng lupa  ng mga Adivasi sa Kaimur, Chhattisgarh na  planong gamitin ng estado para sa pangangalaga  ng mga tigre. Nanawagan din sila ng hustisya  para sa 6-buwang sanggol na pinaslang ng mga  pwersa ng estado sa Bijapur, Chhattisgarh noong  Enero 1. - 47 -<br>“Saan pupunta ang mga magsasakang Adivasi,  anong mangyayari sa kanilang buhay? Walang  may alam.” pahayag ni Dr.  Meena sa harap ng  napakaraming kaso ng pagpapalayas sa mga  katutubo mula sa kanilang lupain. Ikinumpara naman ni Dr.  Giri ang nararanasan ng  mga Adivasi sa ginagawang maramihang  pagpapalayas at henodisyo sa mamamayang  Palestino ng estado ng Israel na suportado ng US.  Tulad sa Palestine, aniya, “ang pakikibaka ng  mamamayan [ng India] laban sa militarisasyon at  pandarambong ng mga korporasyon ay pakikibaka para sa kanilang buhay na nakatali sa kanilang  mga lupa.” Nagbigay din ng talumpati ang iba pang mga  grupong dumalo sa protesta. Nagtanghal din ng  awit ang mga estudyante at aktibista na  tumalakay sa paglaban sa pagpapalayas sa mga  Adivasi. Yunit ng 96th IB, binulabog ng BHB- Masbate Enero 15, 2024 Pinatamaan ng isang yunit ng Bagong Hukbong  Bayan (BHB)-Masbate ang nag-ooperasyong tropa  ng 96th sa Sityo Lantawan, Barangay  Gangao,Baleno, Masbate noong Enero 13.  Nabulabog ang naturang yunit militar at kagyat na itinago ang kanilang kaswalti upang pagtakpan  ang kahihiyan. - 48 -<br>Ayon kay Ka Luz del Mar, tagapagsalita ng BHB- Mabaste, ang armadong opensiba ay bahagi ng  kanilang pagsisikap na kamtin ang hustisya para  sa mga biktima ng abusong militar at ipagtanggol  ang mamamayan laban sa nagpapatuloy na  paghaharing militar sa prubinsya. Kabilang sa tinutukoy ni Ka Luz ang 24 na biktima ng pampulitikang pamamaslang sa Masbate sa  ilalim ng rehimeng US-Marcos. Labis din ang galit ng mga residente sa pamalagiang pagkakampo ng  mga kontra-insurhensyang yunit ng Armed Forces  of the Philippines (AFP) at Philippine National  Police (PNP) sa mga eskwelahan sa prubinsya. Inireklamo maging ng ilang mga tauhan ng  Department of Education (DepEd) -Masbate ang  patuloy na panghihimasok ng militar sa mga  eskwelahan para mangrekrut at pwersahin ang  mga estudyanteng ipinagpapalagay nilang  naninirahan sa mga erya ng hukbong bayan na  magbigay ng impormasyon. Ayon pa sa mga ulat,  ilang mga estudyante na ang hindi makapasok sa  eskwela dulot ng takot sa presensya ng militar. Isang residente rin ng Barangay Gangao ang  nagpabatid ng kanyang reklamo at pagkadismaya  sa armadong pwersa ng estado sa pamamagitan  ng post sa social media noong nakaraang linggo.  Aniya, “nilagay po kayo [yunit ng militar] dito para magpasimula ng katahimikan, kaayusan at  kapayapaan…hindi po para kayo ang magsimula  ng pangamba at takot ng mamamayan.” Pagsisiwalat niya, ang yunit militar na nakatalaga  sa kanilang barangay ay nagpasimuno ng mga  - 49 -<br>inuman sa loob at labas ng kampo at kung  malalasing ay nagpapaputok ng baril at  nanggugulo sa mga residente. Inireklamo rin niya  ang prostitusyon sa loob ng mismong kampo ng  militar. “Tapos palalabasin ninyo na may nakita kayong  kalaban ninyo?” aniya. Kinwestyon niya ang isang  pangyayari kung saan hindi lumalabas sa kampo  ang mga sundalo at bastang nagpapasabog at  nagpapaputok ng baril nang hindi tiyak kung sino  ang matatamaan. “Obligasyon ninyong protektahan ang taumbayan,  hindi magpapakawala kayo ng pasabog at putok  ng baril na mula sa kampo niyo,” himutok niya.  Kinundena niya rin ang pambababae, kahit na  mga dalagita, ng mga sundalo. “At nagdadala pa  kayo sa kampo ninyo ng mga bayarang babae,  tama po ba iyan?” aniya. Pahayag ni Ka Luz, ang kanilang armadong  aksyon ay nagpapakita ng determinasyon ng  hukbong bayan na ipagtanggol ang masa mula sa  kamay ng mga berdugo. Nagpaabot din siya ng  pasasalamat sa mamamayang Masbatenyo sa  kanilang patuloy na pagsuporta sa kanilang tunay  na hukbo at papel sa naging operasyong haras  laban sa 96th IB. Kaanak ng bilanggong pulitikal sa  Quezon, umapela sa korte Enero 16, 2024 - 50 -<br>Naghain ng apela ang National Union of Peoples’  Lawyers (NUPL) at ama ng bilanggong pulitikal na tagapagtanggol ng karapatang-tao na si Alex  Pacalda sa Court of Appeals sa Maynila noong  Enero 10. Layunin ng apela na muling buksan ang  kaso at baligtarin ang hatol na maysala sa kasong  illegal possession of firearms and explosives.  Iginiit ni Pacalda na gawa-gawa ang mga kasong  ito. Inilabas ng Lucena City Regional Trial Court  Branch 56 ang naturang hatol noong Marso 15,  2023. Pinatawan si Pacalda ng 10 taon na  pagkakakulong para sa illegal possession of  firearms, habang reclusion perpetua o  habambuhay na pagkapiit sa diumanong paglabag  niya sa batas sa mga eksplosibo. Ang desisyon ay  inilabas ni Judge Salvador Villarosa Jr, na itinalaga ng dating pangulong Rodrigo Duterte. Inaresto si Pacalda noong Setyembre 14, 2019 sa  Barangay Magsaysay, Gen.  Luna, Quezon ng mga  pwersa ng 201st IBde. Nasa konsultasyon si  Pacalda sa masang magsasakang biktima ng  militarisasyon nang dakpin siya. Matapos ang iliga na pag-aresto, ipinailalim si  Pacalda sa mental at pisikal na tortyur. Hindi siya  pinakain at pinatulog nang halos 30 oras para  pwersahin siyang “umamin” na myembro siya ng  Bagong Hukbong Bayan. Pinilit siyang papirmahin sa isang “dokumento ng pagsuko.” Ginipit din ng  militar ang kanyang pamilya at pinapirma ng kung anu-anong dokumento bilang “patunay.” - 51 -<br>Kasamang ng ama ni Pacalada sa paghain ng  petisyon ang mga kaibigan at tagasuporta ni Alex  at ang grupong Free Alex Pacalda Network. Ayon  sa grupo, ang paghahain ng apela ay hindi lamang paghamon sa desisyon ng korte sa Lucena City  kundi pagharap nila sa mas malaking sistemang  paulit-ulit na nagsasantabi sa maliliit na  mamamayan at ginagamit na instrumento para sa  pampulitikang panunupil. “Naniniwala kaming ang laban para sa kalayaan ni Alex Pacalda ay hindi mahihiwalay sa mas  malaking pakikibaka para sa karapatang-tao,  dignidad ng mga inaapi,” ayon pa sa kanila.  Hinimok nila ang lahat ng mga tagapamandila ng  hustisya at nagtataguyod sa karapatang-tao na  makiisa sa mahalagang laban na ito. Magsasaka sa Negros Occidental,  nakaligtas sa pamamaril ng 62nd IB Enero 16, 2024 Pinagbabaril ng mga sundalo ng 62nd IB ang  magsasakang si Cerilo Bagnoran Jr habang  nagmamaneho ng kanyang motorsiklo at  bumabyahe sa Crossing Cordova, Barangay  Manghanoy, La Castellana, Negros Occidental.  Pinara siya ng tatlong elemento ng 62nd IB  Charlie Company sa Crossing Cordova bago  pinaulanan ng bala. Pauwi sana si Bagnoran sa kanyang bahay galing  sa trabaho nang pagbabarilin ng mga sundalo.  Siya ay trabahante sa isang tubuhan. Bagaman  nakaligtas sa pamamaril, labis na takot at troma  - 52 -<br>ang idinulot sa kanya at kanyang pamilya ng  naturang insidente. Bago pa ang bigong pagpatay, hinanap na si  Bagnoran ng mga nagpakilalang elemento ng  Philippine National Police (PNP) noong Enero 7 sa kanyang komunidad. Noong Enero 8,  pinaghahahanap siya ng 24 sundalo ng 62nd IB na noo’y nag-ooperasyon sa Sityo Mandayao-4,  Barangay Kamandag, La Castellana. Samantala, hindi rin nakaligtas sa brutalidad at  terorismo ng estado ang pamilyang Carreon sa  Sityo Bonbon, Barangay Hinakpan, Guihulngan  City. Sapilitang pinasok at niransak ng may 40  tropa ng 62nd IB ang bahay ng pamilya noong  Enero 14 ng umaga. Labag sa batas na  pinaghahalungkat ng mga sundalo ang kagamitan  ng pamilya at hinanap si Bimbo Carreon, ang may- ari ng bahay. Nagdulot ng takot sa pamilya, laluna sa mga bata, ang atakeng militar. Ang taktikang ito ng 62nd IB ay nakabalangkas sa  kampanyang kontra-insurhensyang ipinatutupad  ng rehimeng US-Marcos. Imbes na  makipagsagupaan sa mga yunit ng hukbong  bayan, tahasang tinatarget ng militar ang mga  magsasakang sibilyan, na lubhang labag sa  internasyunal na makataong batas at mga  alituntunin ng digma. Ipinahayag ng 3rd ID noong Disyembre 2023 na  plano nitong “durugin” at ideklarang “insurgency- free” ang buong isla ng Negros sa unang kwarto  ng 2024, dedlayn na ilang beses na nitong inusog.  Kaugnay nito, nauna nang nagbabala ang Bagong  - 53 -<br>Hukbong Bayan (BHB)-Negros na  mangangahulugan ito ng pagpapalawig ng  militarisasyon sa mga komunidad sa buong isla. Mga magsasaka ng Lupang Ramos sa  Cavite, sinisindak ng militar Enero 16, 2024 Pinasok ng limang elemento ng Philippine Army  Scout Ranger lulan ng isang trak ng militar ang  komunidad ng Lupang Ramos sa Dasmariñas,  Cavite noong Enero 15. Binatikos ng Katipunan ng mga Lehitimong Magsasaka at Mamamayan sa  Lupang Ramos (Kasama-LR) ang pagpasok ng mga sundalong may dalang matataas na kalibre ng  armas sa kanilang komunidad. Anila, paninindak  at panggigipit sa mga residente at magsasaka ang  pakay ng mga ito. Ayon sa ulat ng Kasama-LR, hindi awtorisadong  pumasok ang mga sundalo at nang komprontahin  ay nagkasa ng baril ang isa sa kanila para takuhin  ang mga magsasaka. “Ito ay isa lamang sa serye  ng mga pagtatangkang pagpasok ng militar at  kapulisan sa komunidad ng Lupang Ramos at ang  serye ng red-tagging sa mamayan at magsasaka  ng aming komunidad,” ayon pa sa grupo. Sa pamumuno ng Kasama-LR, nakikibaka ang mga magsasaka ng Lupang Ramos para sa kanilang  karapatan sa 372 ektaryang lupain na pag-aari ng  mga lehitimong magsasaka at mamamayan sa  komunidad. Inaagaw ang lupa ng Na tional Grid  Corporaton of the Philippines’ (NGCP) na nais  - 54 -<br>magtayo ng mga poste ng kuryente sa lupa simula  pa 2014. Mag-iisang dekada na ang pakikibaka ng mga  magsasaka ng Lupang Ramos para ipaglaban ang  kanilang karapatan sa lupa. Hanggang sa  kasalukuyan ay nilalabanan nila ang pang-aagaw  sa pamamagitan ng mga kampanyang barikada at  sama-samang bungkalan. Giit ng Kasama-LR, patuloy silang lalaban para sa  kanilang karapatan sa lupa. Dapat umanong  patuloy na biguin ng mga magsasaka ang  panggigipit at panghaharas ng mga sundalo dahil  lantaran itong paglabag sa kanilang mga  karapatan at nagsasapanganib sa kanilang buhay  at kaligtasan. Paglabag sa internasyunal na  makataong batas ng AFP sa  kampanyang aerial bombing, binatikos Enero 16, 2024 Binatikos ng grupong International Coalition for  Human Rights in the Philippines (ICHRP) ang  lansakang paglabag ng Armed Forces of the  Philippines (AFP) sa internasyunal na makataong  batas (IHL) sa paglulunsad nito ng labis-labis at  superyor na lakas na mga pag-atake at  kampanyang aerial bombing laban sa maliit at  mahihinang istruktura ng mga kampo ng Bagong  Hukbong Bayan (BHB). “Mahigpit na kinukundena ng ICHRP ang  disproportionate na paggamit ng armas ng 403rd  - 55 -<br>IBde, 4th ID ng AFP sa aerial bombing nito noong  Disyembre 25 hanggang Disyembre 26, 2023 sa  Malaybalay City, Bukidnon,” ayon kay Peter  Murphy, chairperson ng koalisyon. Giit niya,  ipinakikita nito ang lantarang kawalang respeto  ng AFP sa karapatang-tao at internasyunal na  makataong batas. Ayon sa paunang ulat ng yunit ng Bagong  Hukbong Bayan (BHB) sa Bukidnon, naghulog ng  apat na bomba ang Tactical Air Wing ng 4th ID sa  isang temporaryong kampo ng hukbo sa Barangay  Can-ayan, Malaybalay City. Dalawang araw  matapos nito, muli itong nambomba sa Sityo  Bagong Lipunan, Barangay Linabo sa bayan ng  Quezon. Labis-labis at walang patumangga ang  paghuhulog ng ilang 250-libras na bomba, na  naghasik ng teror sa mamamayan ng Bukidnon. Napaslang sa pambobomba sa Malaybalay City  ang 10 indibidwal na nasa kampo noon ng BHB.  Sa ulat, nagkalasug-lasog ang katawan ng mga  tinamaan dahil sa labis-labis na lakas ng mga  bombang ginamit ng AFP. Gumamit din ang AFP  ng mga kanyong ATMOS 2000 na binili pa nito sa  Israel. Ang paggamit ng malalakas na bomba ay “likas na indiscriminate” o walang pinipili,  nagsasapanganib sa buhay at kabuhayan ng mga  sibilyan at nagdudulot ng malawak na pagkawasak sa kapaligiran. Sa katotohanan, lagpas sa ground  zero ang epekto ng pambobomba ng AFP mula sa  ere. Winasak nito ang kapayapaan, nagdulot ng  malawak na takot, panic at troma sa mga  residente sa kalapit na mga komunidad at  - 56 -<br>winawasak ang kagubatan na pinagkukunan nila  ng pagkain at kabuhayan. Liban dito, binatikos ng ICHRP ang naganap ang  pag-atake at walang habas na pamamaril ng 59th  IB sa yunit ng hukbong bayan sa Barangay  Malalay, Balayan, Batangas noong Disyembre 17,  2023. Napatay dito ang limang Pulang  mandirigma at dalawang sibilyan na sina Pretty  Sheine Anacta (19) at si Rose Jane Agda (30).  Dumadalaw ang dalawa sa kanilang kaanak na  Pulang mandirigma ng BHB nang paslangin. Ayon sa nakalap na ulat ng BHB, hinimatay si  Pretty Sheine sa unang bugso ng pamumutok ng  mga pasistang tropa, bago siya tuluyang pinatay  ng militar. Kasuklam-suklam naman ang sitwasyon ni Rose Jane nang makita ang bangkay niya sa  punerarya kung saan nakababa ang pantalon nito,  palatandaang pinagsamantalahan siya. Samantala, dinakip at hanggang ngayon ay hindi  pa inililitaw ng militar ang sugatang mandirigma  na si Baby Jane Orbe (Ka Binhi). Sang-ayon sa  mga panuntunan ng internasyunal na makataong  batas, dapat kilalanin ang kanyang mga karapatan ng katunggaling armadong pwersa. “Sa paggamit nito ng labis-labis na lakas at  paghahasik ng lagim sa lokal na mga magsasaka  sa mga opensibang ito, nilabag ng AFP ang IHL at  nagpamalas ng lantarang pagbalewala sa  kagalingan ng mamamayan,” ayon pa kay Murphy. Dagdag pa niya, higit na nakagugulantang ang  mga paglabag na ito sa alituntunin ng digma  - 57 -<br>kasunod ang kamakailang indikasyon ng Gubyerno ng Republika ng Pilipinas (GRP) na muling  makipagnegosasyon sa National Democratic Front of the Philippines (NDFP), na kumakatawan sa 18  rebolusyonaryong mga organisasyon kabilang ang  BHB. Binigyang diin ni Murphy na ang brutal na mga  pag-atakeng ito sa kanayunan ay bahagi ng  kontra-insurhensyang estratehiya ng rehimeng  US-Marcos na gumagamit ng sapilitang  pagbabakwit, pag-hamlet at rekonsentrasyon ng  mga komunidad, peke at sapilitang pagpapasuko  sa mga sibilyan, arbitraryong pag-aresto, mga  pagdukot at desaparesido, tortyur at ekstra- hudisyal na mga pagpatay. “Sa harap ng brutalidad na ito ng AFP sa gera nito laban sa BHB, pinagtitibay ng ICHRP ang suporta  sa panawagan ng mamamayang Pilipino para sa  tunay na solusyon sa armadong tungglian sa  pagtugon sa mga ugat nito kabilang ang  malawakang kahirapan, kawalan ng trabaho at  mga industriya, at ang hindi patas na pamamahagi ng lupa,” pahayag pa ni Murphy. Aerial strikes ng US at UK sa Yemen,  kinundena ng ILPS-US Enero 17, 2024 Mariing kinundena ng International League of  Peoples’ Strugles-US ang pag-atake ng  imperyalismong US at kasapakat nitong United  Kingdom sa bansa at mamamayang Yemen. - 58 -<br>“Naninindigan kami para sa karapatan ng  mamamayang Yemeni, hindi lamang para  depensahan ang kanilang lupa, kundi pati sa  kanilang karapatan na tulungan ang mamamayang Palestino, na pareho nilang nagtatanggol sa  kanilang lupa,” ayon sa pahayag ng ILPS-US  noong Enero 13. Gamit ang mga eroplanong pandigma at kanyon  na nakalagay sa mga warship, binomba ng US ang 60 target sa 16 lugar noong Enero 11. Ayon sa  ILPS, nagsimula ang pag-atake ng US nang  paputukan nito ang mga barkong Yemeni sa Red  Sea na inakusahan nitong “nangho-hostage” ng  mga komersyal na barko sa Bab al-Mandab Strait  na matatagpuan sa hilagang bahagi ng naturang  karagatan. Pinabulaanan ito ng gubyernong  Yemeni, sa pagsabing tinatarget lamang nito ang  mga barkong papunta sa Zionistang Israel bilang  ambag sa pagpinsala sa war machine nito at  ambag sa pakikibakang Palestino. “Walang pinsalang dala ang mga hakbang ng  Yemen sa mamamayan o ari-arian, habang ang  mga pambobomba ng US ay pumatay na ng 15  katao at nangwasak ng imprastruktura,” ayon sa  grupo. Gayundin, nagdulot ang mga pambobombang ito  ng malawakang pagkaalarma sa buong bansa na  malaon nang lugmok sa pinakamalalang  makataong krisis sa buong mundo dulot ng walang awat na pambobomba rito ng US, Saudi Arabia at  United Arab Emirates mula pa 2014. Ayon sa  United Nations, umaabot sa 21 milyong Yemeni o  - 59 -<br>2 /3 ng populasyon ang nakaasa sa makataong  ayuda para mabuhay. BHB-Sorsogon, naglinaw sa serye ng  mga engkwentro noong Enero 14 Enero 17, 2024 Pinasinungalingan ng Bagong Bagong Hukbong  Bayan (BHB)-Sorsogon ang ilan sa mga pahayag  ng 31st IB kaugnay ng pinalalabas nitong naganap na serye ng engkwentro sa prubinsya noong Enero 14. Ayon sa yunit, ang ilan sa mga engkwentro at  pinalalabas na nasamsam na kagamitang militar  ay pawang kasinungalingan. Giit ng Pulang hukbo, walang katotohanan ang  inianunsyong bakbakan ng 31st IB at yunit nito sa  Barangay De Vera, Donsol noong Enero 14 ng  alas-6 ng umaga. Walang yunit ng BHB-Sorsogon  sa naturang lugar kaya imposible ang sinasabing  engkwentro. Pawang itinanim na mga ebidensya  ang sinasabing nasamsam na mga armas, magasin at iba pang kagamitang militar sa lugar, ayon pa  sa yunit. Samantala, iginiit ng yunit na walang nakumpiska  o nasamsam na kahit anong armas sa  engkwentrong naganap sa Barangay Sangat,  Gubat sa Sorsogon mga dakong alas-2:45 ng  hapon sa araw na iyon. Hindi rin umano totoo ang pagsuko ng dalawang  Pulang mandirigma ng hukbong bayan sa  Barangay San Isidro, Bulusan sa 22nd IB. Ang  - 60 -<br>pinangalanan na “Johnny” at “Ganda” ay mga  sibilyang pinilit ng mga sundalo na “sumuko.” Pinarangalan naman ng yunit ang Pulang  kumander na si Baltazar Hapa (Ka Patrick) na  napaslang sa pag-atake ng 31st IB sa Barangay  Togawe, Gubat, Sorsogon noong Enero 14 ng alas- 6 ng gabi. Mga biktima ng pamamaril ng 2nd IB,  kinasuhan at ikinulong Enero 17, 2024 Inaresto ng mga pwersa ng estado ang limang  sibilyan sa Masbate noong nakaraang linggo. Ang  lima na sina Jamara Tumangan, Rowel Hagnaya,  Alden Tumangan, Rico Cuyos at Senen Dollete ay  inaakusahan na mga Pulang mandirigma na naka- engkwentro ng 2nd IB sa Barangay Balantay,  Dimasalang noong Hunyo 16, 2023. Itinanggi ito ng mga biktima at iginiit na,  katunayan, sila ay mga sibilyang biktima ng  pamamaril ng mga sundalo. Ang pamamaril na ito  ay nagresulta pa sa pagkamatay ng noo’y kasama  nilang 17-anyos na si Rey Belan. Nangangaso ang mga biktima sa gubat nang  makasalubong at pinaulanan sila ng bala ng nag- ooperasyong tropa ng 2nd IB bandang alas-3:35  ng hapon. Nauna nang pinasinungalingan ng mga  residente at kaanak ng mga biktima ang palabas  ng militar na isang “engkwentro” ang naganap  noong Hunyo 2023. - 61 -<br>Wala na ngang hustisya para kay Belan at  kanyang mga kasamahan, ngayon ay inaresto pa  ang mga biktima, pahayag ng BHB-Masbate. “Sa  ilalim ng batas militar sa Masbate, ang biktima  ang nagiging kriminal, at ang kriminal ang  nagiging biktima,” ayon kay Ka Luz del Mar,  tagapagsalita ng BHB-Masbate. Ayon pa kay Ka Luz, ginawa ito ng 2nd IB para  pagtakpan ang kanilnag karumal-dumal na krimen at baluktutin ang katotohanan. “Nangangamba  ang rebolusyonaryong kilusan na hindi lamang  sina Belan, Tumangan at mga kasamahan ang  makaranas ng ganitong paglapastangan kundi  maging ang iba pang biktima at kanilang kaanak,” pahayag pa niya. Ipinabatid ng yunit ng BHB sa prubinsya na  magsisikap ito para mabigyan ng hustisya ang  mga biktima ng pasistang paghahari ng militar. Mga manggagawang Pilipino na  nawalan ng trabaho sa New Zealand,  naggiit ng karampatang tulong Enero 17, 2024 Nagkaisang iginiit ng mga manggagawang  nawalan ng trabaho sa New Zealand ang hindi pa  naibibigay sa kanila na sahod nang biglang  magsara ang kumpanyang nagkontrata sa kanila.  Kasabay nito, itinulak nila ang embahada ng  Pilipinas na kagyat na ilabas ang tulong at  ayudang nararapat sa kanila. - 62 -<br>Nawalan ng trabaho ang mahigit 1,000  manggagawa, kabilang ang 495 manggagawang  Pilipino, nang nagdeklara ng bankcrupty  (pagkabangkarote) ang ELE Holdings Ltd sa New  Zealand, apat na araw bago magpasko noong  Disyembre 2023. Ang ELE Holdings ay grupo ng  limang kumpanya kung saan kabilang ang  malaking ahensya sa paggawa (manpower agency) na nag-eempleyo ng mga temporaryong  migranteng manggagawa. Marami sa mga ito ay  pinahintulutang magtrabaho sa bansa sa bisa ng  mga temporary visa, at sa gayon ay nanganganib  na mapauwi kung hindi agad makakuha ng  bagong visa at trabaho. Ayon sa Migrante Aotearoa, 46 pa lamang sa mga  Pilipinong humingi ng tulong sa embahada ng  Pilipinas ang nakatanggap ng ayudang pinansyal  noong Enero 13. Hirap ang mga manggagawa sa  kanilang kalagayan, at hirap din ang mga  pamilyang nakaasa sa kanila na nasa Pilipinas. Sa  ngayon, tinutulungan sila ng FIRST Union at  Union Network of Migrants (Unemig) para sa  kanilang pinakabatayang pangangailangan tulad  ng pagkain at iba pa. Wala pa ring natatanggap na tulong ang mga  manggagawa ng ELE na nagkataong nasa  Pilipinas nang ito ay magsara. “Karamihan sa mga manggagawa ng ELE (ay  nagpahayag) ng ayaw nilang bumalik sa Pilipinas  dahil alam nilang walang available na trabaho  para sa kanila doon,” ayon sa Migrante-Aoteroa.  “Malaking wake-up call (panggulantang) ito sa  gubyernong Pilipino na dapat tinitiyak nitong may  - 63 -<br>disenteng trabaho sa bansa, at itigil ang  patakarang labor export laluna’t hindi naman ito  handang magbigay ng kagyat na tulong sa mga  OFW at kanilang mga pamilya sa mga panahong  kailangan nila ang proteksyon at serbisyo ng  gubyerno.” Sa Enero 19, magtitipon ang mga manggagawa ng ELE sa tatlong lugar sa New Zealnad (Auckland,  Wellington at Christchurch) para kalampagin ang  ELE at ang gubyerno ng Pilipinas na kagyat na  ibigay ang sahod at ayudang nararapat sa kanila. Pagtatambak ng armas at matagalang  presensya ng militar ng Canada at UK  sa Pilipinas, tusong inilulusot Enero 18, 2024 Di na lamang US ang papayagan ng rehimeng  Marcos Jr na magtambak ng tropa, mga sandata at gamit-militar sa Pilipinas, pati Canada at United  Kingdom ay pahihintulutan na rin nito sa ilalim ng  nilulutong mga kasunduang militar sa pagitan nito at nabanggit na mga bansa. Isang kasunduan sa “enhanced defense  cooperation” o EDCA ang sinasabing “inaayos” na  sa pagitan ng Pilipinas at Canada, ayon kay  Gilbert Teodoro Jr, kalihim ng Department of  National Defense noong Enero 16. Pipirmahan ito  sa loob ng unang kwarto ng taon. Katulad sa  EDCA ng bansa sa US, iniikutan nito ang  pagbabawal sa pagtatayo ng mga base militar,  pagtatambak ng mga armas pandigma, at  pagpasok ng mga armas nukleyar. Naghahabol din - 64 -<br>ang Canada ng sariling Visiting Forces Agreement na tiyak na magbibigay ng parehong mga  pribilehiyo sa mga tropang Amerikano ngayon sa  bansa. Katulad ng EDCA at VFA ng US sa Pilipinas, tiyak  ring pahihintulutan ng papet na rehimeng Marcos  Jr ang matagalang presensya ng mga dayuhang  tropang Canadian. Nangangailangan ng pagsang-ayon ng mayorya ng Senado ang isang tratadong militar. Nilusaw ng  Senado ang huling gayong tratado, ang US- Philippine Military Bases Agreement noong 1991,  na sumipa sa mga pwersa ng US sa malalaking  base militar nito sa Subic at Clark. Sa VFA,  walang awtoridad ang Pilipinas sa mga sundalong  Amerikanong pumapasok sa Pilipinas, kahit pa  nakagawa ng mga krimen. May mga ekstra- teritoryal din silang karapatan sa inako nilang  mga “EDCA site” na walang iba kundi mga base  militar. Magkakaroon din ng “kasunduan” ang Pilipinas at  UK para pahintulutan ang presensya ng mga tropa ng huli sa mga isinasagawang wargames ng US sa kalupaan at soberanong karagatan ng bansa sa  susunod na limang taon. Papel ng ADB sa huwad na  modernisasyon ng transportasyon,  binatikos Enero 20, 2024 - 65 -<br>Nagprotesta sa harap ng upisina ng Asian  Development Bank (ADB) sa Ortigas Center sa  Mandaluyong City ang kabataan, sa pangunguna  ng League of Filipino Students, para batikusin ang papel nito sa huwad na modernisasyon sa  transportasyon at pag-phase-out sa tradisyunal na  mga dyip. Pasimuno ang ADB sa paninisi sa  tradisyunal na mga dyip bilang pollutant, dahilan  ng trapik, di episyente at nakasasama sa  kalusugan ng mga komyuter. Itinutulak ng ADB  ang pagpapatakbo ng “ligtas,” “malinis” at  diumano’y abot-kaya na mga bus na buu-buong  iaangkat mula sa Japan, US, Korea at kahit sa  China. Pinakamatingkad ang pakanang ito sa  programang Bus Rapid Transit (BRT) na itinutulak ng ADB sa Davao. Tumataginting na $1 bilyon ang ipinautang nito sa lokal na gubyerno para palitan  ang mga bus, dyip at traysikel na pumapasada sa  syudad ng mahigit 1,000 bus na Euro-5 compliant  at pinatatakbo ng elektrisidad na gawang-Japan at Korea. Sisimulan na ang “transpormasyon” ng  buong sistema ng transportasyon ng Davao  ngayong 2024. Ipinangangalandakan ng ADB at  Japan ang BRT bilang programang magpapababa  sa emisyong greenhouse gas (GHG) ng Pilipinas at pagpupwesto ng transportasyong “low carbon.”  Ito rin ang pagdadahilang isinumite ng Office of  the Solicitor General bilang sagot sa petisyon ng  grupong Piston para ipatigil ang PUVMP sa buong bansa. Ayon sa OSG, ang pag-phase-out ng mga  dyip ay bahagi ng “climate commitment” ng  Pilipinas na pababain ang emisyong GHG nito. - 66 -<br>Sa National Capital Region at iba pang bahagi ng  bansa, kasunod ng pwersahang konsolidasyon ng  mga prangkisa ang pwersahang pagpapabili sa  mga drayber at opereytor ng napakamahal na mga minibus na gawang-Japan o Korea, o di kaya’y  mga makinang pinatatakbo ng elektrisidad na  gawang-US. Dahil walang sariling industriya ang  Pilipinas sa paggawa ng buong mga sasakyan, o  kahit ng mga makina at pyesa, kakailanganin  nitong iangkat ang mahahalagang bahagi, kung  hindi man ang buu-buong mga sasakyan. “Gagawing negosyo at pagkakakitaan lamang ang  mga driver at operator sa pagpapautang o official  assistance ng ADB sa tabing ng PUVMP sa  paglalako nito ng mga imported modern jeep na  tuluyang magpe-phaseout sa tradisyunal na jeep  at tatanggalan ng kabuhayan ang libu-libong  tsuper at operators,” pahayag ni Elle Buntag,  pangkalahatang kalihim ng grupo. Sa ngayon, mayorya ng pumapasadang bus sa  bansa ay imported mula sa Japan. Noong 2021,  nag-import ang bansa ng mga bus na  nagkakahalaga ng $206 milyon mula sa Japan,  China ($21.7M), South Korea ($2.7M), Vietnam  ($526,000), at United Arab Emirates ($45,300). Minanupaktura rin sa Japan ang mga makina ng  mga tradisyunal na dyip (kalakhan gawang-Isuzu,  Mitsubishi at Toyota) na nais ngayong palitan ng  naturang mga kumpanya ng “mas malinis” na  minibus. - 67 -<br>Malaking tambakan rin ng used vehicle o segunda  mano at lumang modelong mga sasakyang  Japanese ang Pilipinas. “Sa pamamagitan ng ADB, naghanap ito ng  atrasadong bayan na pwede nilang pagtambakan  at pagbentahan ng mga nabanggit [uniform  vehicles]. Dahil sa kawalan ng makamasa at  aksesibol na pampublikong transportasyon,  Pilipinas ang nahanap nilang malaking potential  market para sa mga sobrang produkto nila,”  dagdag pa niya. Ang ADB ay multilateral na bangkong dominado  ng estado at mga kapitalistang Japanese.  Nagsisilbi itong katuwang ng World Bank sa  rehiyon ng Asia sa pagtutulak ng mga  imperyalistang patakaran. Piston: Walang kinalaman sa “climate  commitment” ng bansa ang  pwersahang konsolidasyon ng  prangkisa ng mga dyip Enero 20, 2024 Pinuna ng Pagkakaisa ng mga Samahan ng Tsuper at Operator Nationwide (Piston) ang sagot ng  Office of the Solicitor General sa petisyon ng mga  drayber at opereytor ng dyip na nakasampa sa  Korte Suprema laban sa pwersahang  konsolidasyon ng mga prangkisa na labag sa  prinsipyo ng malayang pag-organisa. Sa sagot ng  OSG, na siyang kumakatawan sa DOTr at LTFRB  sa kaso, layunin diumano ng PUV modernization  program (PUVMP) ang pagtupad sa mga pangako  - 68 -<br>ng bansa na bawasan ang mga greenhouse gas  (GHG) emissions o maduming usok na ibinubuga  ng bansa. Tanong ng Piston, ano naman ang kinalaman ng  mandatory franchise consolidation ng PUVMP sa  dedlayn sa pag-abot ng “climate commitment” ng  Pilipinas o mga hakbangin pinangako ng bansa? “Ang pagpupumilit ng DOTr at LTFRB sa franchise consolidation, na kalaunan ay magreresulta sa  pagkamkam ng malalaking negosyanteng  kooperatiba at korporasyon na may kakayahang  bumili ng hindi bababa sa 15 minibus bawat ruta,  ay walang kinalaman sa anumang mga pagtugon  sa klima,” pahayag ng grupo ng mga tsuper at  opereytor. “Magreresulta lamang ito sa matinding pagkawala ng hanapbuhay ng mga tsuper at maliliit na  operator at sa tahasang pang-aagaw ng mga  malalaking korporasyon sa kontrol ng ating  pampublikong transportasyon.” Binanggit ng Piston na inirekomenda mismo ng  UN special rapporteur for climate change na si  Ian Fry na bumuo ang estado ng patakaran para  sa makatarungang transisyon sa transportasyon  para maprotektahan ang karapatan ng mga  manggagawa sa disenteng trabaho. Paulit-ulit  nang idinidiin ng Piston at ng grupong MANIBELA na papatayin ng PUVMP at pwersahang  konsolidasyon ang hanapbuhay ng maliliit na  tsuper at opereytor. - 69 -<br>“Hindi kailangan ang franchise consolidation para  mapabuti ang public transportation system,” giit  ng Piston. “Maaari nating ayusin at paunlarin ang  kalunos-lunos na lagay ng public transport sa  bansa nang hindi nilalabag ang karapatan ng mga  tsuper at maliliit na operator sa disenteng  trabaho.” “Ang tugon ng OSG at ang pagtatangka ng mga  maka-PUVMP na harangan ang ating petisyon sa  Korte Suprema ay nagbubunyag lang ng tunay na  layunin ng rehimeng Marcos sa pagtulak nito sa  PUVMP,” ayon sa Piston. Liban sa pagbibigay-daan sa pang-aagaw ng  malalaking burgesya sa kanilang kabuhayan, batid rin ng mga tsuper at opereytor na bibigyan-daan  ng PUVMP ang pagtatambak ng sarplas na mga  sasakyang minibus, makina, pyesa at iba pang  produkto mula sa US, Japan, Korea at maging sa  China. Tulad ng OSG, bukambibig rin ng mga  bansang ito, partikular ng Japan, ang pag-apula sa climate change sa pamamagitan ng paglalatag ng  transportasyong “low carbon.” Kung usapin lamang ng “climate commitments,”  malayong-malayo ang usapin ng ibinubugang  greenhouse gas ng mga tradisyunal na dyip sa  pangunahing mga salarin nito sa bansa. Sa ulat ng Climate Action Tracker noong Hunyo 2023, ang  pangunahing nagpapataas ng emisyong GHG sa  Pilipinas ay ang sektor ng enerhiya, na nakaasa  pangunahin sa plantang pinatatakbo ng karbon  (coal). - 70 -<br>Gayundin, imbes na bawasan ng estado ang  pangkalahatang pagsalalay ng bansa sa fossil gas,  pinayagan pa nito ang malalaking burgesya na  magtayo ng dagdag na pitong LNG (liquid natural  gas) terminal para imbakan ng imported na LNG  mula sa US, na numero unong nagluluwas ng LNG sa buong mundo. Tatlo rito ay gumana simula  2023. Nag-aambag ang Pilipinas ng 0.48% sa emisyong  GHG sa buong mundo. Sa kabilang panig, 2.6% ng pandaigdigang GHG ang nanggagaling sa Japan at 14% sa US. 2 magsasaka, pinaslang ng 62nd IB sa  modus na pekeng engkwentro Enero 21, 2024 Dinampot at tinortyur, bago pinaslang ng mga  sundalo ng 62nd IB ang dalawang magsasaka sa  Barangay Sag-ang, La Castellana, Negros  Occidental noong Enero 17 ng umaga. Para  pagtakpan ang kanilang karumal-dumal na  krimen, pinalalabas ng mga sundalo na napatay  sina Boy Baloy, 60 anyos, at Bernard Torres, 50,  sa modus nito na pekeng engkwentro. Sa impormasyon ng mga saksi, sina Baloy at  Torres ay dinampot sa kanilang tinutuluyang  bahay ng alas-6:45 ng umaga, inilayo sa  komunidad, ipinailalim sa matinding interogasyon, binugbog at tinortyur, bago binaril ng mga  berdugo. Si Baloy ay kasapi ng Kaisahan sa  Gamay’ng Mag-uuma sa Oriental Negros  (KAUGMAON-Guihulngan Chapter), habang si  - 71 -<br>Torres ay isang drayber ng habal-habal at kasapi  ng Undoc-Piston-Guihulngan Chapter. Mula pa 2017, paulit-ulit nang nakararanas ng  panggigipit at panghaharas ang dalawa mula sa  mga pwersa at ahente ng estado. Nakaligtas si  Torres at kanyang pamilya sa madugong Oplan  Sauron na inilunsad ng rehimeng US-Duterte  laban sa mamamayang Negrosanon noong  Disyembre 2018. Naglinaw rin si Ka JB Regalado, tagapagsalita ng  Bagong Hukbong Bayan (BHB) -Central, na hindi  mga kasapi ng hukbong bayan ang dalawa. “Hindi  armado ang mga biktima at pinalalabas lamang na nakumpiskahan ng dalawang shotgun, kalibre .45  pistola at iba pang sinasabing subersibong  dokumento. “Walang engkwentro,” giit niya. “Ang ganitong kasinungalingan ng 62nd IB laban  sa mga inosenteng sibilyan ay hindi na bago,  bagkus isang pasistang tatak ng reaksyunaryo at  mersenaryong Armed Forces of the Philippines  (AFP),” pahayag ni Ka JB. Binatikos din ng panrehiyong kumand ng BHB sa  Negros Island ang modus na pekeng engkwentro  ng 62nd IB. Isiniwalat din ni Ka Maoche  Legislador, tagapagsalita ng BHB-Negros Island,  na mayroong isa pang pinalabas na pekeng  engkwentro sa Barangay Cambayobo, Calatrava,  Negros Occidental noong Enero 15. “Ang sinasabing nareyd na kampo ng 79th IB ay  drama lamang at ang sinasabing engkwentro ay  - 72 -<br>gamit na gamit nang iskrip ng AFP,” ayon pa kay  Ka Maoche. Aniya, nagsasagawa ng “fake news spree” ang 3rd ID at ang lahat ng anim na batalyon sa ilalim nito  sa isla ng Negros. Hinahabol nito ang hibang na  pahayag na “nabuwag” na ang mga yunit ng  hukbong bayan sa isla, pinababagsik nito ang  kanilang kampanyang kontra-insurhensya na  nagsasapahamak at tumatarget sa mga sibilyan at  lumalabag sa kanilang karapatang-tao. Mga grupong relihiyoso at kabataan,  muling nagrali kontra pagmimina sa  Eastern Samar Enero 21, 2024 Mahigit isanlibong mamamayan ang nagsama- sama noong Enero 20 sa Immaculate Conception  Parish Church sa bayan ng Guiuan para ipamalas  ang kanilang pagtutol sa mapanirang pagmimina  sa buong isla ng Samar. Ang aktibidad na tinawag  bilang “Island Wide Jericho Prayer Assembly” ay  pinangunahan ng Save Homonhon Movement, at  mga grupo at diyosesis ng simbahang Katoliko sa  buong isla. Panawagan ng mga nakiisa sa pagkilos na itigil  ang mapanirang pagmimina sa mga isla ng  Homonhon at Manicani sa Guiuan, at maging sa  iba pang bahagi ng isla. Kasalukuyang nag- ooperasyon ang apat na kumpanyang mina para  kumuha ng nickel at chromite sa isla ng  Homonhon. - 73 -<br>Nag-umpisang magmina ang mga kumpanyang  Techiron Resources Inc, Emir Mineral Resources  Corp, King Resources Mining Corp, at Global Min- met Resources Inc noong maagang bahagi ng  2015. Ang kumpanyang Techiron, na nagmimina sa  1,500-ektaryang kalupaan sa isla, ay isa sa mga  kumpanyang ipinasara ni dating Department of  Environment and Natural Resources (DENR)  Secretary Gina Lopez noong 2017. Muli itong  nagbukas noong 2020 matapos bawiin ang  suspensyon. Sa tala ng gubyerno, ang apat na kumpanyang ito  ay nakapagmina ng 605,176 metriko tonelada  (MT) ng nickel ore at 19,105 MT ng chromite sa  isla noong 2021 lamang. Sa ulat mismo ng  Department of Environment and Natural  Resources Forestry Management Bureau, halos  1,000 ektaryang kagubatan mula 1990 hanggang  2021 ang kinalbo dahil sa mga operasyong  pagmimina sa isla. Dumalo at nakiisa sa pagkilos ang ilang mga  kinatawan ng Diocese of Borongan (Eastern  Samar), Diocese of Calbayog (Western Samar) at  Diocese of Catarman (Northern Samar.) Ito na ang ikalawang pagkilos na inilunsad ng mga grupo  para ipahinto ang mapanirang pagmimina sa  buong isla. Unang nagsama-sama at nagmartsa ang humigit- kumulang 2,000 residente mula sa iba’t ibang  prubinsya ng Samar noong Agosto 7, 2023 sa  sentro ng Borongan City, Eastern Samar.  - 74 -<br>Nagmartsa sila noon mula sa kapitolyo ng syudad  tungo sa simbahan. Pamilya ng martir, binantaan at  hinaras ng AFP Enero 21, 2024 Kinundena ng BHB-Sorsogon (Celso Minguez  Command) ang panggigipit ng 31st IB at mga  ahenteng paniktik sa pamilya ni Baltazar Hapa (Ka Patrick) noong Enero 20. Sinugod ng 10 elemento, sa pangunguna ni Jordan Enconado, ahente ng  96th MICO, ang burol ni Ka Patrick sa isang  punenarya sa sentro ng Gubat, Sorsogon. Ayon sa pamilya, nagbanta ang mga ahenteng  militar na papatayin nila ang kapatid ni Baltazar  na matagal nang namuhay bilang sibilyan, kung  hindi daw ito susuko. Nananawagan ang pamilyang Hapa na respetuhin  sila at tigilan na ang panghaharas sa kanila.  Matagal nang gawi ng AFP na sundan at gipitin  ang naiwang pamilya ng mga martir ng BHB. Si Ka Patrick ay napaslang ng mga elemento ng  31st IB nitong Enero 14, sa Barangay Togawe,  Gubat, Sorsogon. Ayon kay Ka Samuel Guerrero, tagapagsalita ng  NPA Sorsogon “Ang pananakot at panghaharas sa  walang kalaban-labang mga sibilyan ay isang  kaduwagan at paglabag sa internasyunal na  makataong batas at sa Comprehensive Agreement  on Respect for Human Rights and International  Humanitarian Law (CARHRIHL) hinggil sa  - 75 -<br>wastong pagtrato sa mga sibilyan sa gitna ng  umiiral na gera sibil sa bansa.” “Ipinapakita lamang ng insidenteng ito ang  kaduwagan at kawalang respeto ng mga  reaksyunaryong armadong pwersa sa mga batas  ng digma,” aniya. (Ulat mula sa Radyo Bulusan) Pinunong obispo ng CBCP, nagsagawa  ng misa para sa mga bilanggong  pulitikal sa Taguig City Enero 21, 2024 Nagdaos ng isang misang Katoliko ang pinunong  obispo ng Catholic Bishops’ Conference of the  Philippines (CBCP) na si Kalookan Bishop Pablo  Virgilio David para sa mga bilanggong pulitikal at  mga nakapiit sa Metro Manila District Jail Annex 4 (MMDJ-4) sa Camp Bagong Diwa, Bicutan, Taguig  City noong Enero 16. Naisagawa ito sa imbitasyon at pag-aasikaso ng Kapatid, grupo ng mga kaanak  at kaibigan ng mga bilanggong pulitikal. Si Bishop David ay kilala sa walang puknat na  pagtatanggol sa karapatan ng mga biktima ng  gera kontra droga ng dating rehimeng Duterte.  Ang misa sa naturang piitan ay kauna-unahan sa  kasaysayan na pinangunahan ng isang obispo. “Labis ang saya namin na tinanggap niya ang  aming imbitasyon para magbigay ng misa para sa  aming intensyon na mabigyang atensyon ang  - 76 -<br>kalagayan ng mga bilanggong pulitikal at ang  aming apela na palayain ang matatanda at  maysakit na mga bilanggo,” ayon kay Fides Lim,  asawa ng bilanggong pulitikal na si Vicente Ladlad at tagapagsalita ng Kapatid. Pahayag ni Bishop  David, hinihintay lamang umano niya na siya ay  maimbitahan para makapagbigay ng misa. Nakatuwang ni Bishop David sa pagdiriwang ng  misa sina CBCP-Episcopal Commission on Prison  Pastoral Care Executive Secretary  Rev. Fr. Nezelle O. Lirio at Rev.  Fr. John Albert V.  Absalon mula sa prison ministry ng CBCP at  Diocese of Pasig. Pagkatapos ng misa, nagkaroon ng maiksing  programa kung saan nagsalita ang ilang  bilanggong pulitikal. Ibinahagi ng konsultant sa  kapayapaan ng National Democratic Front of the  Philippines (NDFP) na si Adelberto Silva ang  kasalukuyang mahirap na kundisyon na kanilang  dinaranas sa loob ng piitan. Aniya, iniiinda nila ang masikip na mga kulungan,  kakulangan sa pagkain at sapat na nutrisyon,  kulang na atendsyong medikal, delikadong pag- padlock sa mga selda, at hindi pagdadala sa  ospital sa may malulubhang sakit na nagdulot sa  pagkamatay ng kapwa bilanggong pulitikal na si  Eduardo Serrano sa parehong piitan noong 2016. Ibinahagi naman ng konsultant ng NDFP na si  Vicente Ladlad ang ilan sa dahilan ng kanilang  hindi makatarungang pagkakapiit. Kabilang sa  mga ito ang tinawag niyang gawa-gawang mga  kasong isinasampa laban sa katulad nila,  - 77 -<br>kriminalisasyon ng pampulitikang paninindigan,  kakulangan ng mga abugado, at ang Anti- Terrorism Act na aniya ay kinakasangkapan ng  gubyerno para arbitraryong i-freeze ang kanilang  mga akawnt sa bangko at ari-arian. “Isa itong pagkatuto sa akin na mayroong mga  bilanggong pulitikal, at na marami ang katulad  niyo sa kasalukuyan,” tugon ni Bishop David.  Aniya, alam niya ang pakiramdam ng  masampahan ng patung-patong na mga kaso dahil sa kanyang karanasan sa ilalim ng  administrasyong Duterte. Sinampahan si Bishop  David, kasama ang apat pang obispo at si dating  bise presidente Leni Robredo, noon ng mga  kasong sedisyon, estafa at libel dahil sa  pagtatanggol at pagpanig sa mga biktima ng gera  kontra droga. Hinimok ng obispo ang Kapatid na ipagpatuloy  ang pakikipag-ugnayan at tulungan nito sa  Episcopal Commission ng CBCP sa Prison Pastoral Care. Bilang pasasalamat, nagbigay ang grupo at ang  mga bilanggong pulitikal kay Bishop David ng  isang wood burned artwork ng Madonna and Child na likha ng bilanggong pulitikal na si Sherniel  Ascarragas. Nakaukit sa likha ang mga salitang  “Magtanim ng pagmamahal sa Inang Bayan at  magbunga ng kapayapaan.” Nagsama-sama sa misa at programa ang mga  bilanggong pulitikal, mga kaibigan at kaanak nila,  ilang mga opisyal ng piitan, gayundin ang mga  kinatawan mula sa prison ministry ng CBCP, ilang  - 78 -<br>mga tagasuporta kabilang sina Princess Nemenzo, Teresita Ang See, Wilson Flores, Barbara Mae  Dacanay, at mga madre ng Good Shepherd sa  pangunguna ni Sr.  Aida Casambre, nakatatandang kapatid ng bilanggong pulitikal na si Rey  Casambre. Ang MMDJ-4 ay itinuturing na “showcase” prison  for “high-profile” male detainees kung saan aabot  sa 348 ang mga nakapiit na Persons Deprived of  Liberty dito kabilang na ang 26 mga bilanggong  pulitikal. 3 magsasaka sa Himamaylan City,  dinakip at ikinulong ng 94th IB Enero 22, 2024 Inaresto ng mga sundalo ng 94th IB ang tatlong  magsasaka sa Sityo Cantupa-Pisok, Barangay  Buenavista, Himamaylan City, Negros Occidental  noong Enero 21. Ikinulong sila sa hindi malinaw  na mga kaso at akusasyon. Ayon sa ulat, isinakay ang mag-amang  magsasakang sina Deloy at Vincies de Leon, at  Remy Villacanao sa sasakyan ng 94th IB na  nakaparada sa Sityo Alolong sa barangay na iyon.  Ang tatlo ay pawang mga kasapi ng Kauswagan  sang mga Mangunguma sa Buenvista (KMB).  Lider-simbahan din si Deloy de Leon. Kaugnay nito, inianunsyo ng 94th IB ngayong  araw lamang ang kanilang operasyon at pag- aresto kay Vincies de Leon. Pinararatangan siya  ng paglabag sa kasong bigong pagpaslang at  - 79 -<br>pinalalabas na kabilang sa “nalalabing” mga  kasapi ng Bagong Hukbong Bayan (BHB) sa  naturang erya. Pekeng ipinahayag pa ng mga ito  na kasama nila sa naturang operasyon ang mga  elemento ng lokal na pulis. Si De Leon ay kasalukuyang nasa kustodiya ng  Himamaylan City Police Station, habang wala  pang karagdagang ulat sa kalagayan ng dalawang  iba pang magsasakang inaresto ng 94th IB. Hindi na bago sa 94th IB ang modus nitong  pagdakip at pagkukulong sa mga sibilyang  magsasaka at residente para palabasing nananalo  ito laban sa BHB. Tinarget ng 3rd ID, kung saan  nakapailalim ang 94th IB, na ideklarang  “insurgency-free” ang buong isla ng Negros  ngayong unang kwarto ng 2024. Lider-magsasaka sa Cebu, inaresto Enero 22, 2024 Iniulat ng Karapatan-Central Visayas ang pag- aresto sa lider-magsasaka ng Kilusang  Magbubukid ng Pilipinas (KMP)-Cebu na si Allan  Flores noong Enero 21 sa kanyang sakahan sa  Sibagay 2, Barangay Cantabaco, Minglanilla,  Cebu. Anang grupo, dinampot si Flores ng  nakasibilyang mga ahente ng estado na umano’y  naghain sa kanya ng mandamyento de aresto. Mayroong mga nakasampang kasong pagpatay at  tangkang pagpatay sa Bohol laban kay Flores.  Tinawag ng Karapatan-Central Visayas ang mga  kasong ito na “gawa-gawa.” Kasalukuyan siyang  - 80 -<br>nakapiit sa Lutopan Police Station sa Toledo City,  Cebu. Samantala, iniulat ng pambansang pamunuan ng  KMP ang lantarang panggigipit ng hinihinalang  mga ahenteng paniktik ng gubyerno laban kay  Danilo Ramos (Ka Daning), tagapangulo ng KMP.  Naitala ng grupo ang paghahanap ng mga lalaking sakay ng motorsiklo kay Ka Daning noong Enero 3 at 15 sa Malolos City, Bulacan, kung saan siya  nakatira. Sa isang insidente, itinanong pa ng mga lalaki  kung “Tagasaan ba si Danilo Ramos? Matagal na  namin siyang hinahanap kasi terorista siya.”  Kinundena ito ng KMP at sinabing isa itong  mapanganib at lantarang kaso ng “teroristang  pagbabansag” na may direktang banta sa buhay ni Ka Daning, kanyang pamilya at maging sa iba  pang kasapi at lider ng KMP. Ayon pa sa KMP at grupong Tanggol Magsasaka,  tumindi ang pagmamatyag at paniniktik laban kay  Ka Daning simula noong nagdaang taon.  Isinadokumento ito ng KMP at Tanggol Magsasaka at isinumite sa Commission on Human Rights  noong Agosto 2023 para isiwalat ang mga  paglabag sa karapatang-tao ng mga pwersa ng  estado. Pinakamatandang bilanggong  pulitikal, hindi isinali ng rehimen sa  mga pinalaya noong kapaskuhan Enero 22, 2024 - 81 -<br>Dismayado ang Kapatid, grupo ng mga kaanak at  kaibigan ng mga bilanggong pulitikal, sa hindi  pagsasali sa 84-taong gulang na bilanggong  pulitikal na si Gerardo Dela Peña sa listahan ng  mga pinalaya noong kapaskuhan sa kabila ng  kanyang katandaan at pagkakaroon ng sakit.  Kaugnay ito ng ipinatupad na resolusyon ng  Bureau of Pardons and Parole (BPP) na nagbibigay ng konsiderasyon para sa “executive clemency”  para sa mga bilanggo na edad 70 pataas at  nakulong na ng higit 10 taon. Inilabas noong Disyembre 2023 ang BPP  Resolution No.  08-02-2023 para umagapay sa  pagpapaluwag ng mga piitan at magpapalaya sa  matatandang bilanggo laluna ang mga maysakit at seryosong kapansanan. Ayon sa Kapatid, pasok sa  kwalipikasyon ang 84-taong gulang na si Dela  Peña na 11 taon na sa kulungan. Giit ni Fides Lim, tagapagsalita ng Kapatid, dapat  tiyakin ang patas na implementasyon ng naturang  resolusyon. “Wala sa panig ng isang 84-taong  gulang ang panahon sa napakasisikip na  kundisyon sa New Bilibid Prison,” ayon pa kay  Lim. Binatikos din ni Lim ang sinabi niyang  magkakasalungat na pahayag ng mga upisyal ng  guberyno. Aniya, ibinalita ng isang upisyal ng  Department of Justice na nakinabang ang  dalawang matanda sa naturang resolusyon,  kabilang si Dela Peña. Ngunit nang bisitahin ng  Kapatid noong Enero 15 sa piitan, ipinakita ni  Dela Peña ang listahan ng BPP na tumangging  bigyan siya ng executive clemency. - 82 -<br>“Bakit siya hindi naisali sa higit 1,000 bilanggo na  pinalaya noong Disyembre? Dahil ba isa siyang  bilanggong pulitikal? O dahil isang numero  lamang sa estadistika sa mabagal na usad ng  burukrasya?” pagtatanong ni Lim. Giit niya na  dapat ibigay sa lahat ng mga bilanggo ang  ingklusibo at patas na hustisya anuman ang  kanilang pampulitikang istatus. Si Dela Peña ang pinakamatanda sa aabot 800  bilanggong pulitikal na nakakulong ngayon sa  iba’t ibang piitan ng bansa. Simula pa 2019  itinutulak ng Kapatid ang pagpapalaya kay Dela  Peña ngunit paulit-ulit itong isinantabi at  binaliwala ng estado. Si dela Peña, na may altapresyon at iba pang  karamdaman, ay magsasakang tubong Vinzons,  Camarines Norte na hinatulan ng reclusion  perpetua sa gawa-gawang kasong pagpatay. Siya  ay dating lider ng Samahan ng Ex-Detainees  Laban sa Detensyon at Aresto (Selda) at kasapi ng Karapatan. Unang iniapela ng Kapatid ang pagpapalaya sa  kanya sa makataong mga batayan noong 2019  ngunit tinanggihan ito ng Korte Suprema at  pinagtibay ang hatol sa kanya. Ika-37 anibersaryo ng Mendiola  Massacre, ginunita ng mga grupong  magsasaka Enero 23, 2024 - 83 -<br>Ginunita ng mga grupo ng mga magsasaka,  kabataan at iba pang demokratikong sektor ang  ika-37 anibersaryo ng Mendiola Massacre noong  Enero 22. Higit 250 katao ang dumalo sa porum  na pinangunahan ng Kilusang Magbubukid ng  Pilipinas (KMP), Bagong Alyansang Makabayan  (Bayan) at NNARA Youth UP Diliman sa University of the Philippines (UP)-Diliman, na sinundan ng  isang martsa-protesta sa kampus. “Tatlumput-pitong taon matapos ang malagim na  Mendiola Massacre, walang pa ring hustisya sa  mga pinaslang ng estado sa masaker, nanatiling  walang tunay na repormang agraryo sa Pilipinas,”  pahayag ng KMP. Nasawi sa naturang masaker  ang 13 magsasaka noong Enero 22, 1987 sa  Mendiola, Manila. Ang 13 magsasaka ay kabilang  sa libu-libong nagtungo noon sa Mendiola upang  ipanawagan sa dating Pangulong Cory Aquino na  ipatupad ang tunay na reporma sa lupa. Anang grupo, nanatiling pundamental na  problema sa ilalim ng kasalukuyang rehimeng US- Marcos ng kawalan ng lupa ng mayorya ng mga  magsasakang Pilipino. “Malinaw na wala itong  patakaran at programa sa reporma sa lupa,”  dagdag pa ng mga magsasaka. Ito umano ang mahigpit na batayan kung bakit  dapat walang pagod na isulong ang pakikibaka  para sa tunay na reporma sa lupa, katulad ng  ipinaglaban ng mga magsasaka 37 taon na ang  nakalilipas. “Sa saligan, ang laban para sa tunay  na reporma sa lupa—na ang sentral na layunin at  batayang prinsipyo ay libreng pamamahagi ng  - 84 -<br>lupa—ay laban ng buong mamamayang Pilipino,”  ayon pa sa KMP. Sa porum na may temang “Kamtin ang  Kapayapaan! Tunay Na Reporma Sa Lupa,  Ipaglaban,” nagbigay ng talumpati ang interim  chairperson ng negotiating panel ng National  Democratic Front of the Philippines (NDFP) na si  Ka Julie de Lima. Tinalakay ni de Lima ang  Comprehensive Agreement on Social and  Economic Reforms (CASER) na nagbalangkas sa  kahingian ng masang magsasaka para sa tunay na  reporma sa lupa at pagtataguyod ng pambansang  industriyalisasyon. Pagkatapos ng talakayan, nagmartsa ang mga  grupo sa Palma Hall sa UP Diliman para sa isang  kilos protesta. Liban sa panawagang hustisya para sa mga biktima ng Mendiola Massacre, siningil  nila ang rehimeng Marcos sa tuluy-tuloy na  pagpaslang sa masang magsasaka sa kanayunan.  Sa talaan ng Ang Bayan, mayroong 79  magsasakang biktima ng pagpaslang ang  rehimeng Marcos mula nang maupo sa poder.  Marami sa kanila ay pawang pinalalabas na  napatay sa modus na pekeng engkwentro ng  Armed Forces of the Philippines. Binatikos din ng KMP ang isinusulong na charter  change ng rehimeng Marcos na magbibigay-daan  sa pagpapahintulot sa mga dayuhan na magmay- ari ng lupa sa Pilipinas, liban pa sa likas na yaman at mga susing bahagi ng ekonomya. - 85 -<br>Rali kontra chacha, inilunsad ng mga  grupong pambansa-demokratiko Enero 23, 2024 Nagprotesta ang mga grupong pambansa- demokratiko sa House of Representatives sa  Quezon City noong Enero 22 para batikusin ang  isinusulong ng rehimeng Marcos na charter  change o “chacha.” Sa pangunguna ng Bagong  Alyansang Makabayan (Bayan), inilunsad ang  protesta kasabay ng unang araw ng sesyon ng  Kongreso. Sa pangalawang pagkakataon, tinatangka ng  pangkating Marcos ang pagratsada ng charter  change. Nagbuhos ito ng malaking pondo para  itulak ang isang “people’s initiative” sa layunin na  ibigay sa Mababang Kapulungan ang  kapangyarihan para madaling baguhin ang  konstitusyon. Sinundan ito ng paghahain ng  liderato ng Senado sa Resolution of Both Houses  No. 6 na naglalayong luwagan ang mga  ekonomikong probisyon ng konstitusyong 1987  para bigyang daan ang dayuhang pag-aari o  kontrol sa lupa, serbisyong pampubliko,  edukasyon, masmidya at pagpapatalastas  (advertising). Ayon sa mga grupo, ang “chacha” na ito ay para  sa kapakinabangan ni Marcos, ng kaniyang mga  kroni, at ng dayuhan nilang mga amo. “Malakas na lalabanan hindi lamang ng mga  magsasaka kundi ng buong bayan ang tangkang  pagpayag sa 100% dayuhang pagmamay-ari ng  - 86 -<br>lupa na posibleng ilusot sa chacha,” pahayag ng  Kilusang Magbubukid ng Pilipinas (KMP). Anila,  malawakan na nga ang pagpapalayas sa lupa at  kawalan ng lupang masasaka ng mga  magbubukid, gusto pang ibigay ng rehimen sa  dayuhan ang mga kalupaan at likas na yaman ng  bansa. Magdudulot din umano ito ng lalo pang pagbaha  ng mga imported na produktong agrikultural na  magpapabagsak sa pambansang agrikultura at  lalong wawasak sa seguridad sa pagkain na dapat  sana’y nakabatay sa sariling kakayahan at  kasapatan. “Ang sigaw ng mamamayan ay…dagdag sahod,  libreng pamamahagi ng lupa, pagkontrol sa presyo ng langis at mga batayang bilihin tulad ng bigas,  libreng serbisyong pangkalusugan at edukasyon,  sapat na ayuda, abot-kayang pabahay at tunay na  kalayaan,” pahayag ng Bayan. Samantala, binuo noong Enero 13 ng 15 iba’t  ibang organisasyon sa Quezon City ang isang  alyansang lalaban sa pakanang “chacha” ng  rehimeng Marcos. Nagtipon sila sa University of  the Philippines-Diliman para sa unang asembleya  ng Quezon City Movement Against Charter  Change (QC March). Inilunsad nila ito matapos ang paglaganap ng  “People’s Initiative” na pinasimulan at  pinopondohan ng House of Representatives para  sa “chacha.” Nangalap ang naturang “inisyatiba”  ng mga pirma sa komunidad, na unang  naobserbahan at iniulat ng mga maralitang  - 87 -<br>komunidad sa Quezon City. Pinapipirma umano  sila sa petisyon para makatanggap ng ayuda at  suporta mula sa gubyerno. Separation pay, giit ng mga  manggagawa ng Chun Chiang  Enterprises sa Bataan Enero 23, 2024 Muling ipinanawagan ng mga manggagwa ng  kumpanyang Chun Chiang Enterprises  Manufacturing Incorporated (CCEMI) na ibigay na sa kanila ang kanilang separation pay. Labis na  itong naantala mula nang magsarado ang  kumpanya dahil sa umano’y pagkalugi noong 2022 sa kasagsagan ng pandemya. Nagpoprodyus ang  kumpanya ng mga trousers at slacks para sa  lalaki. Pag-aari ang pagawaan ng kumpanyang German  na Bültel Group. Sa impormasyon ng kumpanya sa website nito, itinayo ang pagawaan ng kumpanya  sa Pilipinas noong 1976. Mayroon umano itong  650 manggagawa. Sa bukas na liham ng mga manggagawa ng  CCEMI, iginiit nila sa Philippine Trade & General  Workers Organization (PTGWO), kasapi ng Trade  Union Congress of the Philippines (TUCP) at  IndustriALL, na kagyat nang ibigay ang  napirmahang liham sa pandaigdigang upisina ng  IndustrialALL. Ayon sa kanila, kinakailangan ang  pirma ng pangulo ng PTGWO para maiproseso na  ang paghahabol nila sa kanilang employer at  separation pay. - 88 -<br>Nagpahayag ng pakikiisa at suporta ang  Nagkakaisang Manggagawa ng Freeport Area of  Bataan (NMFAB) sa nasabing laban ng mga  manggagawa. Anang grupo, “Hinihikayat namin  ang PTGWO na tugunan ang kahilingan ng mga  manggagawa upang sa gayon ay makamit na nila  ang karampatang bayad na kanilang pinaghirapan sa loob ng CCEMI.” Liban dito, idiniin ng NMFAB na dapat mapanagot ang CCEMI sa sinapit ng mga manggagawa.  Ibinahagi ng grupo na liban pa sa pagkakait sa  separation pay ng mga manggagawa ay  pinagbawalan ng kumpanya ang mga kasapi ng  unyon ng CCEMI na makapagtrabaho sa loob ng  Freeport Area of Bataan. Dapat din umano itong magsilbing paalala sa iba  pang mga manggagawa sa loob ng Freeport Area  of Bataan. “Nagpapatunay [ito] na kailangang  maging mapagbantay sa lahat ng kumpanya na  nagsasabing sila ay nalulugi at magsasara,” ayon  sa grupo. Mahalaga umanong pahigpitin ng mga  manggagawa ang kanilang pagkakaisa at itayo  ang mga unyon na siyang nagsusulong ng  karapatan sa sahod, trabaho at benepsiyo. Estilong “Tokhang” na profiling sa La  Union, kinundena Enero 24, 2024 Kinundena ng grupo ng maliliit na mangingisda na Timek ken Namnama dagiti Babassit a  Mangngalap ti La Union (TIMEK) ang tangkang  profiling ng pulis ng Agoo, La Union laban sa  - 89 -<br>pangulo nitong si George “King” Cacayuran at  tatlo pa nitong myembro. Ibinahagi ng grupo na “binisita” ng PNP-Agoo si  Cacayuran at mga kasama nito sa barangay hall  ng San Manuel Norte. Wala noon sina Cacayuran  dahil pumalaot ang mga ito. Nag-iwan ang  naturang mga pulis ng isang blangkong  dokumento na ibinilin nilang dapat sagutan ni  Cacayuran. Nakasaad sa naturang dokumento na  ang pino-profile ng naturang dokumento ay  “sangkot sa paggamit ng shabu.” “Lubhang nakababahala ang ginagawang ito ng  PNP Agoo,” ayon sa TIMEK. Sa panahon ni  Duterte, aabot sa mahigit 30,000 ang kabuuang  bilang ng biktima ng extrajudicial killings sa  ngalan ng “gera kontra-droga kung saan nabantog ang salitang “tokhang” bilang katumbas ng  pamamaslang ng mga pulis. Sa ilalim ng Oplan  Tokhang ng huwad na “gera kontra-droga,”  pangkaraniwang maririnig na katwiran ng  gubyerno ang “nanlaban” sa mga pag-aresto at  kadalasang nauuwi sa pagkakapaslang sa mga  pinaghihinalaan pa lamang, ayon sa grupo. “Si King at ang TIMEK La Union ay matagal nang  binibiktima ng gubyerno at pinararatangang  kaaway ng estado,” ayon sa grupo. Nagpatuloy ito  sa ilalim ng rehimeng Marcos, kung saan tampok  ang pwersahang pagpapasuko sa apat na  maralitang mangingisda noong 2022. Panawagan ng grupo, kagyat na itigil ang lahat ng porma ng harassment at paglabag sa karapatang- - 90 -<br>tao sa mga komunidad ng maralitang  mangingisda. Grupo sa karapatang-tao, nanawagan  sa rehimeng Marcos na itigil ang  panloloko sa mga rapporteur ng UN Enero 24, 2024 Binweltahan ng grupong Karapatan ang rehimeng  Marcos sa pagkukunwari nito kaugnay sa  kalagayan ng karapatang-tao sa bansa sa harap ng pagbisita ng Special Rapporteur on Freedom of  Expression and Opinion ng United Nations (UN.) “Itigil na ang panloloko,” ayon sa grupo laban sa  pahayag ng rehimen na ang “malugod na  pagsalubong” nito sa naturang rapporteur ay  nagpapaktia ng “bukas, sustinido at sinserong  kooperasyon” ng gubyerno ni Ferdinand Marcos Jr sa mga UN at iba pang internasyunal na  institusyon. Dumating sa bansa noong Enero 23 ang special  rapporteur nitong si Irene Khan para siyasatin ang sitwasyon ng pamamahayag at pagpapahayag sa  Pilipinas. Tatagal siya dito hanggang Pebrero 2.  Balak niyang makipag-ugnayan sa iba’t ibang  grupong demokratiko. “Binalewala, isinaisantabi at itinakwil ng gubyerno ng Pilipinas ang mga rekomendasyon ng mga UN  special rapporteur na bumisita sa bansa sa  nakaraan,” ayon sa grupo. “Pinepeke nila ang  lahat ng ito, laluna sa harap ng pagpapatindi ng  gubyernong Marcos sa patakaran nitong walang  - 91 -<br>pakundangang panggigipit sa mamamayan,  paglabag sa mga karapatan at batayang kalayaan,  kabilang ang freedom of expression. Ayon kay Cristina Palabay, pangkalahatang  kalihim ng grupo, ginagamit lamang ng  gubyernong Marcos ang pakikipag-ugnayang  panlabas para “makipagplastikan” at oportunidad  para ibangon ang pangit na imahe nito sa  internasyunal na komunidad. Kabilang sa mga binabalewala ng estado ang dati  nang mga rekomendasyon ng UN, tulad ng  inihapag ng noo’y UN Special Rapporteur on  Extrajudicial, Summary or Arbitrary Executions na si Phillip Alston noong 2007; at ni Dr.  Ian Fry, UN  Special Rapporteur on the Promotion and  Protection of Human rights in the Context of  Climate Change na nagsagawa ng pagsisiyasat sa  Pilipinas noong Nobyembre 2023. Nakatakdang porum ng US Air Force sa UP Diliman, ipinaaatras Enero 24, 2024 Nangangalap ng pirma para sa isang petisyon ang  University of the Philippines Diliman (UPD)  College of Science Student Council (CSSC) sa mga estudyante at organisasyon sa kampus nito para  pigilan ang nakatakdang porum ng US Air Force  Office of Scientific Research (AFOSR) sa UP  Diliman sa darating na Enero 1. Ayon ito sa ulat  ng Philippine Collegian, pahayagang pangmag- aaral ng UP Diliman. - 92 -<br>Binatikos ng UPD CSSC ang nakatakdang porum  ng US Air Force sa College of Science  Administration Building na mabibigay ng  impormason kaugnay ng “US Air Force Office of  Scientific Research Grant Opportunities.”  Tatalakayin dito kung papaanong makakukuha ng  pondo mula sa AFOSR para sa mga pananaliksik  na mapakikinabangan ng US Air Force. Layunin ng AFOSR na pondohan ang siyentipikong pananaliksik na maaari nitong isanib sa  pagpapaunlad ng mga armas at teknolohiya na  kapaki-pakinabang sa mga gera at opensiba ng  imperyalistang US. “[Ang porum] ay tahasang kabaligtaran ng  paninindigan ng kolehiyo na “Ipaglinkgod sa  sambayanan ang Siyensya,” ayon sa petisyon ng  konseho. Naniniwala ang konseho na dapat  gamitin ang teknolohiya sa higit na nakabubuti,  para sa isang makatarungan at mapayapang  lipunan. Anila, malinaw na ginagamit ang mga  pananaliksik na ito para sa mga krimen sa digma  tulad ng ginagawang pagsuporta at pagpopondo  ng imperyalistang US sa henosidyo ng Zionistang  Israel laban sa mamamayang Palestino. Sa  nagdaang tatlong buwan simula Oktubre 7, 2023,  naghulog ang Israel ng 65,000 tonelada ng bomba sa Gaza City at pumatay ng 25,000 Palestino. Sa ulat noong huling kwarto ng 2023,  nakatakdang bigyan ng US ang Israel ng dagdag  na $14.3 bilyon para itaguyod ang gera nito laban  sa mamamayang Palestino. Sa kabuuan, simula  - 93 -<br>1946 hanggang 2023, tinatayang $263 bilyon na  ang ibinigay nito sa Israel para sa pag-atake sa  mga Palestino. Higit 80% ng mga armas ng Israel  mula 1950 hanggang 2020 ay mula sa US. Dahil dito, umapela ang konseho sa dekano ng  kolehiyo na si Dean Giovanni Tapang na huwag  pahintulutang maisagawa ang aktibidad sa  nasasakupan nitong mga gusali at iginiit nilang  tuluyan nang ipaatras ang porum. Ayon sa  Philippine Collegian, sinimulang ipaikot at  mangalap ng pirma ng konseho noong Enero 22. Pagmimina at pagkalbo sa gubat ang  sanhi ng pagbaha at mga landslide sa  Davao at Caraga Enero 24, 2024 Isinisi ng Bagong Alyansang Makabasa-Southern  Mindanao Region (Bayan-SMR) ang pinsala at  trahedyang dala ng walang tigil na pag-ulan sa  rehiyon sa nagpapatuloy na mga operasyon ng  mapangwasak na mina, at pagkalbo sa kagubatan  sa Mindanao. Tinatayang nasa ₱78 milyon ang pinsala sa  agrikultura dulot ng mga pagbaha at pagguho ng  lupa sa mga rehiyon ng Davao at Caraga nitong  nagdaang mga linggo. Sa kasalukuyan, siyam na  bayan ang ipinailalim sa state of calamity dahil  dito. Sa datos ng National Risk Reduction and  Management Council (NDRRMC) noong Enero 23, pinakamalaki ang pinsalang naitala sa rehiyon ng  - 94 -<br>Davao sa halagang ₱64,069,839. Samantala,  ₱14,040,579.6 naman ang tinatayang halaga ng  pinsala sa CARAGA. Ayon din sa ahensya, umaabot sa 768,387 indibidwal ang apektado ng mga  pagbaha at pag-ulan mula pa Enero 14. Sa Davao de Oro, umabot sa 15 ang nasawi dulot  sa pagguho ng lupa sa Purok 19, Pag-asa sa  Barangay Mt. Diwata, Monkayo noong Enero 18.  Sa Davao City, lumubog sa baha ang ilang mga  baryo at daan, kabilang sa Bankerohan at Jade  Valley, dahil sa walang tigil na pag-ulan. “Habang may mga pagsisikap ang ilang lokal na  gubyerno, mga grupong maka-kalikasan at mga  relief worker, kailangang kilalanin ang papel ng  pandarambong sa kalikasan at pagpapabaya ng  estado sa kasalukuyang mga pangyayari,”  pahayag ng grupo noong Enero 20. Inihalimbawa  nito ang tuluy-tuloy na pandarambong na  nagaganap sa Pantaron mountain range, ang  pinamalawak na mountain range sa Mindanao na  tumatawid sa mga prubinsya ng Misamis Oriental, Bukidnon, Agusan del Norte, Agusan del Sur,  Davao del Norte, at Davao del Sur. “(N)akikipagsabwatan ang mga ahensya ng  gubyerno, tulad ng DENR, sa pamiminsala sa  kanayunan sa pamamagitan ng pagbigay ng mga  clearance sa multinasyunal na mga kumpanya (sa  pagmimina), katulong ang mga pwersang  panseguridad ng estado, para pasukin ang ating  mga kabundukan at dambungin ang ating mga  natural na rekurso,” ayon sa grupo. - 95 -<br>Kabilang sa pinangalanan ng grupo ang tatlong  kumpanya sa pagmimina sa protektadong Mt.  Hamigitan (Sinophil Mining & Trading  Corporation, Hallmark Mining Corporation,  Austral-Asia Link Mining Corporation); Kingking  Mining Corporation at mga lugar ng pagmimina sa Pantukan at magkanugnog na mga bayan ng  Compostela Valley/Davao de Oro; at tatlo ring  kumpanya sa pagmimina sa Talaingod, Davao del  Norte (One Compostela Valley Minerals, Inc, Phil.  Meng Di Mining & Development Corporation,  Metalores Consolidated, Inc. Sa mga pinangalanan, pinakamalaki ang  sasaklawin ng Metalores Consolidated Inc, na  binigyan ng lisensya na dambungin ang mahigit  15,000 ektaryang kagubatan sa Talaingod. Planong pagpapalayas sa mga  residente sa isang barangay sa  Bataan, nilalabanan Enero 24, 2024 Tutol ang mga residente ng Barangay Sisiman,  Mariveles, Bataan sa nakatakdang pagpapalayas  ng Bataan Baseco Joint Venture Inc.  (BBJVI) sa  kanila mula sa komunidad sa darating na 2025.  Itinutulak ito ng BBJVI para sa planong pagtatayo  ng commercial-industrial zone sa naturang  komunidad. Sa ulat ng Nagkakaisang Manggagawa ng  Freeport Area of Bataan (NMFAB), nakipag-usap  na noong unang linggo ng Enero ang BBJVI sa  Sangguniang Barangay na pinamumunuan ni  - 96 -<br>Kapitan Mario Magadan kung saan inihapag ang  “master plan” nito para sa itatayong sona. Dagdag pa, nabili na umano ng BBJVI ang hindi bababa sa  271 ektarya lupain ng Barangay Sisiman at  nakatakdang sakupin ang erya na ito.  Pangunahing maapektuhan nito ang mga  residente na naninirahan sa sentrong barangay. Alinsunod sa nasabing plano, ililipat ang mga  taga-Sisiman sa 7.1 ektaryang lupain na nasa  paligid lamang din ng barangay. Magtatayo  umano ng 6,000 yunit ng pabahay na “ready-to- own” sa loob ng 30 taon para sa mga residente. Labis ang pangamba ng mga apektadong  residente sa naturang plano ng BBJVI. Giit nila,  pawang matagal na silang naninirahan sa lugar at  hindi pwedeng basta lamang palayasin sa kanilang barangay. Nagtataka rin ang mga residente, sa  biglang pagsulpot ng isang kumpanyang  umaangkin ng lupa. Karamihan sa kanila, na  manggagawa at mangingisda, ay matagal nang  naninirahan sa lugar. Ipinabatid ng NMFAB ang kanilang pakikiisa sa  laban at panawagan ng mga residente ng  Barangay Sisiman. “Ipinaabot ng aming samahan  ang aming lubos na pagsuporta sa pagtutol ng  taumbaryo sa naturang proyekto ng BBJVI. Hindi  tayo mga hayop na kayang itaboy sa sarili nating  tahanan. Ang Sisiman ang inyong tahanan, ang  Sisiman ang inyong kinabukasan.” Anila, dapat na magkaisa ang lahat ng  mamamayan para igiit ang kanilang karapatan sa  paninirahan. Hindi dapat umano pahintulutan na  - 97 -<br>sa ngalan ng “negosyo” at “kapital” ay  gagambalain ang kanilang buhay at kinabukasan.  Idiniin ng grupo na ang kaso ng Sisiman ay hindi  nahihiwalay sa laban ng mamamayan ng  Mariveles sa laban nito sa isang ligtas, disente at  libreng paninirahan na kapwa biktima ng mga  pagpapalayas dahil sa pagtatayo ng mga negosyo  at makadayuhang proyekto ng pamahalaan. Nakatira sa Barangay Sisiman ang 2,700 pamilya  o 6,000 katao. Isa ito sa mga barangay na  apektado ng tuluy-tuloy na pagpapalayas at  demolisyon sa bayan ng Mariveles dulot ng  pribatisasyon at FAB Expansion Law. Marami sa  kanila ang pinagbawalan nang makapagkumpuni  ng mga bahay at pinagkakaitan ng maayos na  serbisyo ng tubig at kuryente bilang taktika ng  pagtataboy. Dedlayn sa sapilitang konsolidasyon  ng PUV, muling napaatras Enero 25, 2024 Natulak ng sama-samang pagkilos ng mga tsuper  at opereytor, sa pamumuno ng Pagkakaisa ng mga Samahan ng Tsuper at Operator Nationwide  (Piston), Samahang Manibela Mananakay at  Nagka-Isang Terminal ng Transportasyon  (Manibela), at Tanggol Pasada Network ang  rehimeng US-Marcos na muling iatras ang  dedlayn ng sapilitang konsolidasyon ng prangkisa  ng mga public utility vehicle (PUV) na bahagi ng  bogus na PUV Modernization Program ng  gubyerno. Iniusod ng rehimen ang dedlayn  - 98 -<br>tungong Abril 30 mula sa dating Disyembre 31,  2023 na naunang napalawig tungong Enero 31. “Habang hindi nito ginagarantiya ang agarang  pagbabasura ng makadayuhan at negosyong PUV  modernization program, magsilbi dapat itong  pampagising sa inutil na rehimeng Marcos,”  pahayag ng Piston. Ganito rin ang sentimyento ng grupong Manibela.  Anila, “Hindi nito agarang mapababasura ang  palpak, pahirap at makadayuhan na PUV  modernization program, ngunit ito ay magsisilbi  natin na pang buwelo para sa pagpapaingay pa ng kampanya hanggang tuluyan ito na mabasura.” Para sa kanila, mahalagang tuluy-tuloy na kumilos ang mga tsuper at opereytor para ipagtanggol ang kanilang mga kabuhayan, ibasura ang PUVMP, at  isulong ang progresibo, makabayan, at  makamasang pampublikong transportasyon kung  saan walang tsuper, operator, at komyuter ang  maiiwan. Naganap ang anunsyo ng pag-usod ng dedlayn  matapos ang ikalawang pagdinig ng komite sa  transportasyon sa House of Representatives  kahapong, Enero 24, na tumalakay sa kainutilan at kapalpakan ng PUVMP. Nauna nang naisiwalat  noong Enero 10, unang pagdinig ng komite, na  malaking bilang pa ng mga dyipni ang hindi  nagkonsolida, taliwas sa pahayag ng ahensya.  Marami ring mga ruta ang di pa naayos, na  rekisito sa konsolidasyon. - 99 -<br>Sa parehong pagdinig, naging katuwang ng Piston at Manibela ang mga kinatawan ng Makabayan  Bloc sa pagtatanggol ng kanilang prangkisa at  kabuhayan. Inilunsad din ng mga tsuper at  opereytor ang piket kasabay ng mga pagdinig. Samantala, nagprotesta rin ang dalawang grupo  sa Korte Suprema sa Maynila noong Enero 23  para ipanawagan ang pagkatig sa kanila ng korte  kaugnay ng kanilang inihaing petisyon para  ipahinto ang sapilitang konsolidasyon ng  prangkisa at ang PUVMP. Itinaon nila ang  protesta sa en banc session ng korte. “Nagpapasalamat kami sa lahat ng mga kasama  na tinatatagan ang loob at naniwalang kapag tayo  ay magkakasamang lumaban,  mapagtatagumpayan natin ito!” pahayag ng  Manibela. Ikinulong na mamamahayag na  sinampahan ng kaso kaugnay sa  “terorismo,” muling iginiit na palayain Enero 25, 2024 Muling ipinanawagan ng mga grupo ng  mamamahayag at mga tagapagtanggol ng  karapatang-tao na palayain ang pinakabatang  mamamahayag na nakakulong sa buong mundo, si Frenchie Mae Cumpio, noong Enero 23.  Nagprotesta sila, sa pangunguna ng Altermidya  Network, sa Department of Justice sa Maynila.  Itinaon ang protesta sa ika-25 kaarawan ni  Cumpio at sa pagbisita ng Special Rapporteur ng  - 100 -<br>United Nations para sa kalayaan sa opiniyon at  pagpapahayag na si Irene Khan sa Pilipinas. Si Cumpio ay mamamahayag ng Eastern Vista,  alternatibong midya sa rehiyon ng Eastern  Visayas. Inaresto siya kasama sina Marielle  “Maye” Domequil ng Rural Missionaries of the  Philippines, Alexander Philip Abinguna, Mira  Legion at Marissa Cabaljao sa isang iligal na reyd  ng mga pulis noong Pebrero 7, 2020 sa isang  upisina sa Tacloban City. Sinampahan sila ng mga  kasong illegal possession of firearms. Noong Hulyo 2021, sinampahan ng estado ng  dagdag na kasong “financing terrorism” sina  Cumpio at Domequil. Pinalalabas ng estado na ang pondong nasamsam mula sa kanila ay para umano sa mga operasyon ng Bagong Hukbong Bayan na  pilit nitong binabansagan bilang “teroristang  organisasyon.” Nagpatunog ng maliliit na kampana ang mga  nagprotesta na ginamit nilang simbolo kaugnay ng programa ni Cumpio sa radyo na ‘Lingganay Han  Kamatuoran’ o ‘Bells of Truth.’ Umaasa ang mga  nagprotesta na maririnig ni UNSR Irene Khan ang kanilang mga panawagan at iimbestigahan ang  mga pag-atake ng mga pwersa ng estado laban sa  mga mamamahayag pangkomunidad at  alternatibong midya. Dapat umanong may mapanagot sa patung-patong nang mga kaso ng panggigipit, red-tagging, at  paggamit sa mga batas gaya ng Anti-Terror Law at cyberlibel laban sa mga mamamahayag. Anila,  - 101 -<br>nilalabag nito ang batayang karapatan ninuman sa malayang pagpapahayag. Iligal na pagkukwari sa Zambales,  inirereklamo Enero 25, 2024 Inireklamo ng grupo ng mga tagapagtanggol ng  kalikasan na Zambales Ecological Network (ZEN)  ang iligal na pagkukwari sa dagat ng mga bayan  ng San Narciso at San Felipe na kanilang  napansin kahapon, Enero 24. Anila, dalawang  aggregate carrier at isang dredger ang nasa dagat at nagkukwari ng buhangin na gagamitin sa  reklamasyon sa Manila Bay. Napag-alaman ng ZEN na ang nagsasagawa ng  pagkukwari ay ang mga barkong Ly 7, Yong Xin 1, at isang cargo, na pawang nakarehistro sa Sierra  Leonne, bansa sa Africa. Anila, walang  nakarehistrong Ore Transport Permits (OTP) at  iba pang kinakailangang mga dokumento sa  naturang mga barko. “Ito ay purong kasakiman ng ating mga lokal na  upisyal. Ang hindi awtorisadong pagkukwari ay  lubhang hindi kaugnay sa tinatawag ng  gubernador at Department of Environment and  Natural Resources (DENR) na rehabilitasyon sa  ilog,” ayon sa ZEN. Sa katunayan, anila, walang ilog ang isinasaayos  sa mga operasyong ito. “Ang ating mga seabed,  ang marine environment at ang ating mga  sagradong fishing ground ay nawawasak at  - 102 -<br>nasisira ngayon para lamang magtayo ng mga  pook aliwan para sa mga mayayaman,” ayon sa  grupo. Ang kinukwari na buhangin na gagamitin sa  reklamasyon sa Manila Bay ay para sa itatayong  malalaki at grandyosong casino at iba pang  malalaki at nagtatayugang mga gusali at  establisyementong negosyo. Isinulong at  sinimulan ito sa panahon ng dating rehimeng  Duterte. “Tutol sa iligal na pagkukwari ang mga may-ari ng resort, mga trabahante dito, mga nag-aari ng lupa  at mga mangingisda,” ayon pa sa ZEN. Paggunita sa anibersaryo ng Partido,  inilunsad sa Rizal Enero 25, 2024 Nagtipon ang mga kinatawan ng National  Democratic Front of the Philippines upang sama- samang gunitain noong Enero 12 ang ika-55  anibersaryo ng pagkakatatag ng Partido  Komunista ng Pilipinas. Kasabay nito,  pinagpugayan at inalala ng PKP-Rizal ang isang  taong anibersaryo ng pagpanaw ni Prof.  Jose  Maria Sison (Ka Joma) at ng iba pang mga  rebolusyonaryong martir ng Rizal at Baong  Hukbong Bayan (BHB)-Rizal. Nag-alay ng mensahe ng pakikiisa at mga  pangkulturang pagtatanghal ang mga kinatawan  ng rebolusyonaryong mga organisasyon bilang  pagdiriwang ng anibersaryo ng Partido. Inilahad  - 103 -<br>ng bawat isa ang pagtanggap ng hamon na  patuloy na magwasto at magpanibagong lakas  para sa pagpapatuloy ng rebolusyon. Ibinahagi ng National Democratic Front-Rizal ang  mahabang kasaysayan ng pakikiisa sa malawak na bilang ng mamamayan sa pagtataguyod ng  demokratikong rebolusyong bayan. “Hinding-hindi magagapi ang rebolusyonaryong kilusan dahil  patuloy na umiigting ang krisis panlipunan na  syang nag-uudyok sa mamamayan na  maghimagsik,” bigkas ng kinatawan nito. Kasunod nitong nagbigay ng mensahe ang  representante ng Makabayang Kilusan ng Bagong  Kababaihan (Maibaka)-Rizal upang ilahad ang  mahigpit na pakikiisa ng kababaihan sa  pambansa-demokratikong pakikibaka ng  mamamayan. Anang tagapagsalita ng Makibaka- Rizal, “Lubos ang pagtanggap ng  rebolusyunaryong kababaihan ng Rizal sa hamon  ng Partido na iwasto ang mga pagkukulang at  kahinaan nito. Makakatiyak ang hanay ng  kababaihan na iigpaw pasulong ang rebolusyon  hanggang sa ganap na tagumpay.” Kasunod nitong nagbigay mensahe ang Katipunan  ng mga Samahang Manggagawa (Kasama-Rizal)  upang ilahad ang mahalagang papel at gampanin  ng mga maralita at mala-manggagawa sa  pagsusulong ng rebolusyon. “Tulad ng  kababaihan, lubos ding tinatanganan ng mga  mala-mangagagawa ang hamon ng Partido sa  pagpapanibagong lakas ng pambansa- demokratikong pakikibaka sa ating lalawigan.” - 104 -<br>Huling nagbigay ng mensahe ng pakikiisa ang  Kabataang Makabayan (KM)-Rizal at ibinahagi  ang pagiging determinado nito na tatanganan ang  malaking papel at tungkulin sa pagpapanibagong  sigla at pagsulong ng buong rebolusyonaryong  kilusan. Banggit ng KM-Rizal, “Pinatunayan ng  kasaysayan mula pa noong rebolusyon ng 1896  hanggang sa pagpapatuloy nito sa pambasa- demokratikong rebolusyon ng bagong tipo na ang  kilusang kabataan ay hindi masasaid na balon ng  salinlahi ng rebolusyon. Kaya mahigpit ang  pagtanggap ng KM-Rizal na bakahin at iwaksi ang  empirisismo, konserbatismo, indibidwalismo at iba pang mga kahinaan at kalulangan nito.” Sa huling bahagi ng programa, sama-samang  nanumpa muli ang mga kasapi ng Partido upang  balikan ang rebolusyonaryong mga tungkulin at  prinsipyo nito para sa pagpapatuloy ng  demokratikong rebolusyong bayan. Ito ay isang panata na mahigpit na tanganan ang  mga prinsipyo ng Partido buhay man ang ialay  upang maampat ang mga pinsala at  pagpapanibagong-lakas ng pambansa- demokratikong pakikibaka tungo sa mas mataas  na antas. Reporma sa pensyon ng mga sundalo  at pulis, tuluyan nang binitawan ng  rehimeng Marcos Enero 25, 2024 Tuluyan nang binitawan ng rehimeng Marcos Jr  ang tangkang pagreporma sa sistema ng mga  - 105 -<br>pensyon ng Armed Forces of the Philippines,  Philippine National Police at iba pang  unipormadong tauhan ng estado. Sa huling mga  pahayag ng kalihim ng Department of Defense na  si Gilbert Teodoro at katatalagang kalihim ng  Department of Finance na si Ralph Recto, malinaw na tuluy-tuloy ipababalikat sa mamamayang  Pilipino at pagbubundat sa burukrasyang militar. Kinumpirma ni Recto noong Enero 25 na hindi na  itutulak ng Department of Finance (DoF) ang  pagsingil ng kontribusyon para sa pensyon sa mga retirado at aktibong uniformed personnel. Taliwas  ito sa pusisyon ng nauna sa kanya na kalihim ng  DoF na si Benjamin Diokno. Diin noon ni Diokno,  kailangang kunin sa sweldo ng mga aktibong  sundalo at pulis ang kanilang pensyon at kung  hindi ay magkakaroon ng “fiscal collapse” o  mababangkrap ang Pilipinas. Sa General Appropriations Act o pambansang  badyet sa 2024, naglaan ang rehimeng Marcos ng  P129.82 bilyon para sa pensyon, pinakamalaking  aytem kasunod ng pondong pambayad sa interes  ng utang na awtomatikong nakalaan. Sa taya ng  DoF, aabot sa $1 trilyon ang kailangang ilaan ng  estado para sa pensyon ng unipormadong tauhan  pagsapit 2035. Sa kabila ng bantang ito, nagpahayag ang  rehimeng Marcos na ang sisingilin na lamang nito  ng pensyon ay yaong papasok pa lamang sa  serbisyo. Pero ayon pa rin kay Diokno, kung ang  mga bagong entrants lamang ang sisingilin, aabot  sa anim na dekada bago maging “sustenable” ang  pensyon ng militar at pulis. - 106 -<br>Hindi nagtagal ay sinibak sa pwesto si Diokno. Ang pag-atras sa panukala na unang itinulak ng  DoF at ipinasa sa Mababang Kapulungan ay  kabilang sa mga hakbang ni Ferdinand Marcos Jr  na ligawan ang mga aktibo at retiradong mga  upisyal ng AFP laban sa mga maniobra ng  pangkating Duterte na yanigin ang kanyang  paghahari o di kaya’y tuluyan siyang patalsikin sa  pamamagitan ng kudeta. Grupo sa karapatang-tao, nababahala  sa mungkahing pagbabalik sa  barangay intelligence network Enero 26, 2024 Nagpahayag ng labis na pagkabahala ang grupong Karapatan sa mungkahi ng upisyal ng Department of the Interior and Local Government (DILG) na  muling buhayin ang barangay intelligence  network (BIN) para umano sawatahin ang iligal na droga. Nangangamba ang grupo na magdudulot  ito ng pagtindi ng ekstra-hudisyal na mga  pagpatay at iba pang malulubhang paglabag sa  karapatang-tao sa mga barangay. Ayon sa grupo, ang mungkahing buhayin ang BIN  ay karugtong ng inilabas na Executive Order  No. 54 (EO 54) ng Malacañang noong Enero 19 na nag-utos ng reorganisasyon ng National  Intelligence Coordinating Agency (NICA). Ayon sa  EO 54, isinasaayos ang NICA para umangkop sa  “nagbabagong mga banta sa pambansang  seguridad at tiyakin ang masiglang pangangalap  ng intelidyens.” - 107 -<br>Sa bisa nito, binuo ng rehimeng Marcos sa ilalim  ng NICA ang isang upisina para magpokus sa  tinawag nitong “cyber and emerging” na mga  banta na may layuning balangkasin ang kilos ng  rehimen laban sa banta sa cybersecurity, mga  armas para sa malawakang pagwasak, at iba pang lumilitaw na banta. Giit ng Karapatan, hindi malabong ipailalim nito  ang banta ng iligal na droga sa bansa sa  kategoryang “lumilitaw” o “hindi tradisyunal na  banta.” Anila, gagamitin itong salalayan sa  pagbuhay sa BIN. Sa kasaysayan, ang BIN ay itinatag ng estado  bilang instrumento sa kontra-insurhensyang  kampanya laban sa rebolusyonaryong kilusan.  Ayon sa Karapatan, sa ganitong balangkas ginamit ng estado ang BIN para tukuyin ang sinasabing  mga lider at kasapi ng mga aktibistang  organisasyon na itinuturing ng estado na  sumusuporta sa Partido Komunista ng Pilipinas at  Bagong Hukbong Bayan. “Hindi iilang mga lider masa at aktibista ang iligal na inaresto, hindi makatarungang ikinulong sa  patung-patong na mga kaso at pakanang pekeng  ebidensya, dinukot, dinesaparesido o naging  biktima ng ekstra-hudisyal na pagpaslang dahil sa  buktot na trabaho ng mga operatiba ng BIN,” ayon sa grupo. Sa ilalim ng nireorganisang NICA, ang bubuhayin  na BIN ay maaaring lantarang gamitin laban sa  iligal na droga, pero hindi malabong gamitin din  para sa kontra-insurhensyang kampanya at  - 108 -<br>ipaloob sa tinagurian ng gubyerno na “whole of  nation approach,” paliwanag ng Karapatan. “Para bigyang katwiran ito, maaari nang tusong  magbuo ng pekeng kwento ang NICA na nag- uugnay sa palitan ng iligal na droga sa  insurhensya o sa progresibong kilusan, katulad  nang ginawa na sa ilang mga rehiyon sa bansa,”  dagdag pa nila. Binatikos din nila ang sinasabing pokus ng NICA  sa “cybersecurity” na mangangahulugan ng  pinatinding paniniktik sa cyberspace at  pagbabantay sa mga email at social media ng  target na mga indibidwal. Mga manggagawa ng CNN Philippines,  dapat protektahan sa harap ng  posibleng pagsasara Enero 26, 2024 Dismayado ang National Union of Journalists of  the Philippines (NUJP) dahil hindi ipinaalam o  inilinaw ng pamunuan ng istasyon sa telebisyon na CNN Philippines sa mga manggagawa nito ang  usapin kaugnay ng posibleng pagsasara ng  kumpanya. Naiulat noong Enero 25 na  nagdesisyon umano ang Nine Media Corp.  at CNN na ihinto na ang kanilang kasunduan sa  pagpapatakbo nito dahil diumano sa malaking  pagkalugi. Anang NUJP, “katulad ng karaniwang nangyayari  sa ganitong mga sitwasyon, ang mga lumilikha ng  content at kung sino pa ang pinakaapektado ng  - 109 -<br>mga desisyon ng korporasyon ay silang huli pang  nakaaalam [ng balita].” Pinatutungkulan ng NUJP  ang mga manggagawa sa midya na walang  kaalam-alam sa katotohanan ng pangyayari. Ayon sa ulat, ang kasunduan sa pagitan ng  dalawang kumpanya ay magtatapos pa sana sa  katapusan ng taon ngunit nahihirapan na umano  ang Nine Media na bayaran ang lisensya,  gayundin ang iba pang mga gastusin sa operasyon nito. Sa Enero 29 pa malalaman ng mga  empleyado ng CNN Philippines kung ano ang  mangyayari sa kumpanya matapos ang ibinalitang  pulong ng pamunuan noong Enero 25. “Sa mga balita ng posibleng pagsasara, nabanggit  ang severance package (o kabayaran sa mga  matatanggal) para sa mga apektadong empleyado, at umaasa kaming ganito nga ang mangyayari  kapag inianunsyo na ang tanggalan,” ayon pa sa  NUJP. Ayon pa sa kanila, pinatitingkad ng kawalan ng  paliwanag at komunikasyon sa pagitan ng  pamunuan at empleyado nito kaugnay ng  napipintong mga pagbabago ang  pangangailangang mag-organisa sa lugar ng  paggawa. “Sa minimun, titiyakin nito na  nakababalita ang mga empleyado sa mga  pagbabago sa loob ng korporasyon na makaapekto sa kanila,” paliwanag ng unyon. Anila, kinakailangan ng mga manggagawa sa  midya ng malinaw na komunikasyon sa mga  pamunuan ng newsroom at pati na rin  - 110 -<br>representasyon sa mga usaping makaaapekto sa  kanilang karera at arawang buhay. Ang CNN Philippines ay may tinatayang 200-500  empleyado. Kabilang sa mga programang  ipinalalabas nito sa telebisyon at iba pang  plataporma ang mga lokal at inernasyunal na  balita, mga talakayan sa pulitika, balitang isports,  kalusugan at iba pa. Umeere ito sa maraming  prubinsya sa bansa sa libreng telebisyon.  Samantala, ang CNN International na kadikit nito  ay napapanood sa may 200 bansa at teritoryo. Pagdinig ng petisyon kontra  “teroristang” designasyon, sinuspinde ng korte sa Baguio City Enero 26, 2024 Sinuspinde ng Baguio Regional Trial Court  ngayong araw, Enero 26, ang pagdinig sa petisyon ng apat na lider ng Cordillera Peoples Alliance  (CPA) na kumukwestyon sa arbitraryong  “teroristang” designasyon sa kanila ng Anti- Terrorism Council sa ilalim ng Anti-Terrorism Act  of 2020. Ayon sa korte, nagpaabot ito ng upisyal  na katanungan sa Korte Suprema kung dapat ba  nitong ituloy ang pagdinig o ipasa ang petisyon sa  Court of Appeals o sa nakatakdang korte ng ATA  sa Pangasinan, kaugnay ng mga alituntuning  inilabas para sa terror law. Kaugnay ng pagdinig, nagpiket sa harap ng  Baguio Justice Hall, Baguio City ang mga kaanak,  kaibigan at kasama ng apat na aktibista at lider ng CPA na sina Windel Bolinget, Sarah Abellon- - 111 -<br>Alikes, Jennifer Awingan-Taggaoa, at Stephen  Tauli. Muli nilang iginiit na tanggalin ang  designasyon at tuluyang ibasura ang terror law.  Inihain nila ang naturang kaso noon pang  Nobyembre 23, 2023, na kauna-unahang ligal na  aksyon laban sa gayong designasyon. Samantala, nakipagpulong din ang apat, kasama  ang iba pang mga lider ng mga demokratikong  organisasyon sa hilagang Pilipinas kay United  Nations Special Rapporteur Irene Khan. Bumisita  si Khan sa Baguio City ngayong araw para alamin  ang kalagayan ng karapatan sa malayang  pagpapahayag at opinyon sa Northern at Central  Luzon. Sa naturang pulong, ipinabatid nila kay Khan kung paanong kinakasangkapan ng estado ang mga  mapanupil na batas sa bansa para patahimikin ang mga kritiko. Inihayag din nila ang pagkundena sa  National Task Force-Elcac na nangunguna sa  kampanyang intimidasyon at red-tagging laban sa  mga progresibo at demokratikong kilusan. Isinalaysay din ng mga lider-katutubo kung  paanong nilalapastangan ng National Commission  on Indigenous Peoples (NCIP), mga lokal na  upisyal at pwersang panseguridad ng estado, ang  prosesong Free, Prior and Informed Consent  (FPIC) para sa kanilang karapatan sa lupang  ninuno. Layon umano nitong patahimikin sila sa  kanilang paglaban sa mapanirang mga proyektong dam, at malalaking mapangwasak na proyekto. - 112 -<br>Paglulustay ni Marcos para sa raling  “Bagong Pilipinas,” binatikos Enero 27, 2024 Binatikos ng grupong Bayan Muna ang  nakatakdang rali ng rehimeng Marcos para sa  upisyal na paglulunsad sa kampanya nitong  “Bagong Pilipinas” sa Enero 28. Ilulunsad nito ang isang malaking pagtitipon sa Qurino Grandstand  sa Maynila, na pinondohan ng buwis ng  taumbayan. Ayon kay Bayan Muna chairman Neri Colmenares, may balita silang gagamitin din ang rali bilang  plataporma para isulong ng rehimen ang charter  change o “chacha.” Aniya, “Sayang lang ang pera ng taumbayan dito  at ginagawa pang halos mandatory ang pagdalo  samantalang napakadaming dapat asikasuhin ng  mga kawani ng gobyerno at maging ng mga  opisyal ng baranggay.” Giit niya, sayang na sayang ang pondo para sa  isang rali na wala namang katuturan. “Ayon sa  ilang nakausap nating baranggay at Sangguniang  Kabataan officials ay gagamitin din daw ang raling ito ng administrasyong Marcos Jr. para itulak uli  ang Cha-cha at palabasin na ang mga pumunta  dun ay suportado ito,” dagdag ni Colmenares. Mahalaga umanong ipabatid ng taumbayan ang  pagbatikos sa naturang rali ng rehimen bilang  pagrehistro rin sa pagtutol sa “chacha.” Hinimok  - 113 -<br>niya ang kapwa Pilipino na huwag nang pumunta  sa naturang rali. Unang inianunsyo ng rehimeng Marcos ang  kampanyang Bagong Pilipinas noong Enero 2023.  Dati na itong binatikos ng grupong Bagong  Alyansang Makabayan (Bayan) at sinabing mula  pa man sa ama nitong diktador na si Marcos Sr  hanggang kay Marcos Jr ay “walang  makabuluhang nagbago sa lipunang  pinaghaharian ng dayuhan at iilan – mga  burukrata kapitalista, malaking panginoong  maylupa at komprador burgesya.” Anang grupo, walang saligang pagkakaiba ang  pekeng slogan na Bagong Lipunan noon sa pekeng slogan na Bagong Pilipinas ngayon. Pagtatangka  lamang umano itong tabunan ang malawak na  kagutuman, kawalang trabaho, mababang sahod  at kahirapan ng malawak na sambayanan. Rali kontra chacha, inilunsad ng mga  magsasaka sa Bacolod City Enero 27, 2024 Inilunsad ng mga magsasaka ng Negros Island  ang isang martsa-protesta sa Bacolod city noong  Enero 24 para kundenahin ang isinusulong na  charter change o “chacha” ng rehimeng Marcos.  Ang aktibidad ay bahagi ng 2-araw na kampanya  ng Kilusang Magbubukid ng Pilipinas (KMP)- Negros at National Federation of Sugar Workers  Negros (NFSW) para sa karapatan sa lupa at  hustisya sa mga magsasakang pinaslang at  biktima ng paglabag sa karapatang-tao ng estado. - 114 -<br>Nagmartsa ang mga grupo tungo sa Fountain of  Justice sa Bacolod City kung saan sila naglunsad  ng programa. Ayon sa mga magsasaka, tinututulan nila ang “chacha” dahil ibubuyangyang nito ang  Pilipinas sa buu-buong dayuhang pag-aari sa  mahahalagang aspeto ng ekonomya ng bansa  kabilang na ang lupa. “Ang pagbukas ng ating ekonomya sa dayuhang  negosyante ay magreresulta sa pangangamkam ng lupa sa mga magsasaka at patuloy na pagsalalay  sa importasyon ng produktong agrikultural tulad  ng bigas, asukal at iba pa,” ayon sa KMP-Negros. Ibubukas din ng “chacha” ang sandaang  porsyentong pag-aari sa mga mahahalagang  aspeto ng lipunan kabilang ang edukasyon,  masmidya, at mga yutilidad tulad ng tubig,  kuryente at telekomunikasyon. Binatikos din nila  ang plano ng rehimeng Marcos na pahabain ang  pampulitikang termino sa poder sa pamamagitan  ng “chacha.” Iginiit din nilang dapat ibasura ang programa ng  reklasipikasyon ng kanilang mga lupang sakahan  at ang pagpapatupad ng Support to Parcelization  to Land Individula Titling (SPLIT) na anila ay  ginagamit para agawin ang kanilang mga lupa.  Ipinanawagan din nila ang hustisya para kay  Alexander Ceballos, lider-magsasaka na pinaslang  ng rehimeng Duterte noong Enero 20, 2017. Kasabay na ginunita ng KMP-Negros at NFSW ang ika-37 anibersaryo ng Mendiola Massacre. Nasawi sa naturang masaker ang 13 magsasaka noong  Enero 22, 1987 sa Mendiola, Manila. Ang 13  - 115 -<br>magsasaka ay kabilang sa libu-libong nagtungo  noon sa Mendiola upang ipanawagan dating  Pangulong Cory Aquino na ipatupad ang tunay na  reporma sa lupa. Samantala noong Enero 23, inilunsad nila ang  piket-dayalogo sa Provincial Agrarian Reform  Office I sa Bacolod City kaugnay ng 37 mga  asyenda sa Negros Island. Tatlong Adivasi, pinaslang ng estado  ng India sa pekeng engkwentro Enero 27, 2024 Dinampot bago pinaslang ng mga pwersa ng  estado ng India ang tatlong Adivasi (katutubo sa  India) sa Nendra, distrito ng Bijapur, estado ng  Chhattisgarh noong Enero 19. Ang mga biktimang sina Madkam Soni, Punem Nangi, at Karam Kosa  ay papunta sana sa isang kilos-protesta nang sila  ay damputin ng mga pwersa ng estado sa  mabundok na bahagi ng kanilang komunidad. Kinundena ng grupong Forum Against  Corporatization and Militarization (FACAM) ang  pagmasaker sa mga sibilyang Adivasi. Para  pagtakpan ang kanilang krimen, pinalalabas ng  mga pwersa ng estado na ang tatlo ay napaslang  sa isang engkwentro laban sa People’s Liberation  Guerrilla Army (PLGA) ng Communist Party of  India o CPI (Maoist). Hindi pa nakunento, tinangka pang sunugin ng  mga pulis ang katawan ng mga biktima para  walang ebidensya sa kanilang krimen. Bago pa  - 116 -<br>man mangyari ito ay naigiit ng kanilang mga  kaanak at kapwa residente at Adivasi na mabawi  ang mga bangkay. Nanawagan rin ang FACAM ng isang kagyat na  imbestigasyon sa naturang masaker para  mabigyan ng hustisya ang mga biktima at  kanilang pamilya, at sa dumaraming bilang pa ng  mga kaso ng paglabag sa karapatang-tao sa  naturang rehiyon. Ayon sa grupo, tumindi ang paninibasib ng militar  sa rehiyon nang sinimulang ipatupad noong Enero ang tinatawag nitong Operation Kagar sa  Abujmarh, isang mabundok at magubat na lugar  sa timog ng estado ng Chhattisgarh. Bahagi ito at  pinalawak na pagpapatupad sa kontra- insurhensyang kampanya na Operation  SAMADHAN-Prahar (OSP). Iniulat na kasalukuyang pinakikilos sa ilalim ng  Operation Kagar ang may 3,000 pwersang  paramilitar galing pa sa ibang estado ng India  para ipakat sa anim na kampong paramilitar sa  Abujmarh. Dagdag ito sa halos 10,000 pwersang  paramilitar na nakapakat na sa lugar. Sa taya ng  grupo, mayroong tantos na tatlong paramilitar sa  kada pitong lokal na residente sa lugar. Sa  kumpas din ng naturang operasyon isinagawa ng  mga pulis at pwersa ng estado ang pagpaslang sa  isang 6-buwang sanggol noong Enero 1 sa distrito  ng Bijapur. “Ang pagtindi ng presensya ng mga paramilitar sa hitik sa likas na yamang mga rehiyon ng India sa  tabing ng paglaban sa mga Maoista, ay nagsisilbi  - 117 -<br>sa pagtindi ng pandarambong ng mga  korporasyon sa likas na yaman ng bansa sa interes ng imperyalista at malalaking dayuhan,” ayon pa  sa FACAM. Dagdag pa nito, sa nagdaang 20 araw lamang ay  naitala nila ang 65 pag-aresto laban sa mga  tinagurian ng estado na “simpatisador at  sumusuporta sa mga Maoista sa buong Bastar.” 80 manggagawa, tatanggalin sa  pagbebenta ng SkyCable sa PLDT Enero 28, 2024 Hindi bababa sa 80 manggagawa ng SkyCable  Corporation ang tatanggalin sa trabaho sa  darating na Pebrero 26 matapos maisapinal ng  pamunuan ng kumpanya ang pagbebenta nito sa  kumpanyang PLDT ni Manny V. Pangilinan. Ang  SkyCable ay pag-aari ng mga Lopez. Tatanggalin  ang mga manggagawa sa pagdadahilang  “redundancy.” Binatikos ng SkyCable Supervisors,  Profesional/Technical Employees Union (SSPTEU)  ang tinawag nitong iligal na tanggalan sa mga  manggagawa. Sa ulat ng unyon, mahigit 20 sa  hanay ng mga superbisor, kabilang ang apat na  upisyal ng unyon ang tatanggalin. Anang unyon, “walang pagsangguning ginawa ang maneydsment sa unyon sa tanggalang ito.”  Binatikos ng unyon ang kumpanya dahil sa  tinawag nitong malinaw na pagbalewala sa  patakarang nakasaad sa pinirmahan nitong  - 118 -<br>Collective Bargaining Agreement (CBA) ukol sa  pagbabawas ng tao sa ganitong mga pagkakataon. Giit nila, tuwiran itong pagsasaisantabi sa mga  karapatan ng unyon at empleyado sa katiyakan sa  trabaho. “Inuna nila ang pansariling interes sa  kapital kaysa sa kapakanan ng mga apektadong  empleyado at mga pamilya nito,” pahayag pa nito.  Liban dito, kinundena nila ang taktikang ito ng  “union busting” o pagbuwag sa unyon dahil sa  maramihang pagtatanggal sa mga unyonisadong  manggagawa. Nauna nang ipinabatid ng kumpanya ang  posibleng pagbebenta nito sa PLDT noong pang  Marso 2023. Kaugnay nito, nagpulong ang 10  unyon mula sa mga sangay ng SkyCable sa Metro  Manila, ibang parte ng Luzon, at Mindanao noong  parehong buwan. Nagpaabot ng pakikiisa ang Ecumenical Institute  for Labor Education and Research (EILER) sa  laban ng unyon at mga manggagawa ng SkyCable. Giit ng grupo, dapat kunin ng PLDT ang mga  manggagawa at kilalanin ang karapatan nila sa  katiyakan sa trabaho. Ayon sa mga ulat, nabili ng PLDT ang SkyCable sa halagang ₱6.75 bilyon. Nagsimula ang operasyon  ng kumpanay noong 1991. Inaprubahan ang  bilihan ng Philippine Competition Commission  (PCC). - 119 -<br>Mamamahayag na bilanggong pulitikal sa Tacloban City, binisita ng UN  Special Rapporteur Enero 28, 2024 Nagpasalamat ang mga grupo ng mamamahayag  at alternatibong midya sa pagbisita ni Irene Khan,  United Nations Special Rapporteur on Free  Expression and Opinion, sa nakakulong na  mamamahayag na si Frenchie Mae Cumpio, at  mga tagapagtanggol ng karapatang-tao na sina  Marielle Domequil at Alexander Abinguna sa  Tacloban City Jail noong Enero 27. Ang tatlo ay  nakakulong sa itinuturing ng mga grupo na gawa- gawang mga kaso kabilang ang pagdadawit sa  kanila sa “terorismo.” Ayon kay Khan, “kami pa lamang ang  internasyunal na mga bisita na pinahintulutan  makita sila!” Binatikos ng special rapporteur ang  napakabagal na pag-usap ng kaso ng tatlo.  Pagtatanong niya, “gaano pa sila katagal  maghihintay bago makalaya?” Ipinahayag ng National Union of Journalists of the  Philippines (NUJP) at Altermidya Network ang  kanilang pasasalamat sa ginawa ni Khan na  pagbisita sa mga bilanggong pulitikal. Ayon sa  NUJP, “hindi na dapat maghintay pa ng kahit ilang minuto bago sila palayain.” Si Cumpio ay mamamahayag ng Eastern Vista,  alternatibong midya sa rehiyon ng Eastern  Visayas. Inaresto siya kasama sina Domequil ng  Rural Missionaries of the Philippines, Abinguna,  - 120 -<br>Mira Legion at Marissa Cabaljao sa isang iligal na  reyd ng mga pulis noong Pebrero 7, 2020 sa isang  upisina sa Tacloban City. Sinampahan sila ng mga  kasong illegal possession of firearms. Noong Hulyo 2021, sinampahan ng estado ng  dagdag na kasong “financing terrorism” sina  Cumpio at Domequil. Pinalalabas ng estado na ang pondong nasamsam mula sa kanila ay para umano sa mga operasyon ng Bagong Hukbong Bayan na  pilit nitong binabansagang “teroristang  organisasyon.” Naniniwala ang NUJP na dapat nang ibasura ang  mga gawa-gawang mga kaso laban kila Cumpio.  Anila, ang ebidensya laban sa kanila ay itinanim,  at ang mga testimonya ay pawang pineke. Dagdag ng grupo, ang ginawang panggigipit sa  mamamahayag na si Cumpio ay katulad din ng  ginawa kina Lady Ann Salem at Anne Krueger na  pawang sinampahan din ng mga gawa-gawang  kaso. Samantala, katulad ng inaasahan at ginawa na  dati, minasama at siniraan ng National Task  Force-Elcac sa pamamagitan ng pahayag ni  Prosecutor Flosemer Chris Gonzales,  tagapagsalita ng Regional Task Force-Elcac  Region 6, ang naging pahayag ni Khan at sinabing iyon ay “direktang insulto” sa kanila. Si Gonzales  ay kilalang kadikit ng mga Duterte. Sa harap ng patung-patong na pag-atake sa  kalayaan sa pagpapahayag at opinyon, ipinahayag  ng NUJP ang kanilang pag-asa na “magsusulong  - 121 -<br>ang special rapporteur ng mga rekomendasyon  para mawakasan ang ganitong mga paglabag.” Mamamahayag na bilanggong pulitikal sa Tacloban City, binista ng UN Special Rapporteur Enero 28, 2024 Nagpasalamat ang mga grupo ng mamamahayag  at alternatibong midya sa pagbisita ni Irene Khan,  United Nations Special Rapporteur on Free  Expression and Opinion, sa nakakulong na  mamamahayag na si Frenchie Mae Cumpio, at  mga tagapagtanggol ng karapatang-tao na sina  Marielle Domequil at Alexander Abinguna sa  Tacloban City Jail noong Enero 27. Ang tatlo ay  nakakulong sa itinuturing ng mga grupo na gawa- gawang mga kaso kabilang ang pagdadawit sa  kanila sa “terorismo.” Ayon kay Khan, “kami pa lamang ang  internasyunal na mga bisita na pinahintulutan  makita sila!” Binatikos ng special rapporteur ang  napakabagal na pag-usap ng kaso ng tatlo.  Pagtatanong niya, “gaano pa sila katagal  maghihintay bago makalaya?” Ipinahayag ng National Union of Journalists of the  Philippines (NUJP) at Altermidya Network ang  kanilang pasasalamat sa ginawa ni Khan na  pagbisita sa mga bilanggong pulitikal. Ayon sa  NUJP, “hindi na dapat maghintay pa ng kahit ilang minuto bago sila palayain.” - 122 -<br>Si Cumpio ay mamamahayag ng Eastern Vista,  alternatibong midya sa rehiyon ng Eastern  Visayas. Inaresto siya kasama sina Domequil ng  Rural Missionaries of the Philippines, Abinguna,  Mira Legion at Marissa Cabaljao sa isang iligal na  reyd ng mga pulis noong Pebrero 7, 2020 sa isang  upisina sa Tacloban City. Sinampahan sila ng mga  kasong illegal possession of firearms. Noong Hulyo 2021, sinampahan ng estado ng  dagdag na kasong “financing terrorism” sina  Cumpio at Domequil. Pinalalabas ng estado na ang pondong nasamsam mula sa kanila ay para umano sa mga operasyon ng Bagong Hukbong Bayan na  pilit nitong binabansagang “teroristang  organisasyon.” Naniniwala ang NUJP na dapat nang ibasura ang  mga gawa-gawang mga kaso laban kila Cumpio.  Anila, ang ebidensya laban sa kanila ay itinanim,  at ang mga testimonya ay pawang pineke. Dagdag ng grupo, ang ginawang panggigipit sa  mamamahayag na si Cumpio ay katulad din ng  ginawa kina Lady Ann Salem at Anne Krueger na  pawang sinampahan din ng mga gawa-gawang  kaso. Samantala, katulad ng inaasahan at ginawa na  dati, minasama at siniraan ng National Task  Force-Elcac sa pamamagitan ng pahayag ni  Prosecutor Flosemer Chris Gonzales,  tagapagsalita ng Regional Task Force-Elcac  Region 6, ang naging pahayag ni Khan at sinabing iyon ay “direktang insulto” sa kanila. Si Gonzales  ay kilalang kadikit ng mga Duterte. - 123 -<br>Sa harap ng patung-patong na pag-atake sa  kalayaan sa pagpapahayag at opinyon, ipinahayag  ng NUJP ang kanilang pag-asa na “magsusulong  ang special rapporteur ng mga rekomendasyon  para mawakasan ang ganitong mga paglabag.” Unyon ng manggagawa sa Nexperia,  makikipagnegosasyon para sa CBA Enero 28, 2024 Nagsimula na ang panibagong negosasyon ng  Nexperia Phils. Inc.  Workers Union (NPIWU) at  pamunuan ng Nexperia Philippines para sa  Collective Bargaining Agreement (CBA) para sa  2024 hanggang 2026. Inianunsyo ito ng unyon  noong Enero 25. Magaganap ang panibagong  negosasyon kasunod ng tanggalan sa mga  manggagawa at ilang upisyal ng unyon noong  Setyembre 2023. Dumalo sa pulong para sa CBA Ground rules ang  Executive Board, Shopstewards Council at  pederasyon mula sa panig ng unyon at mga  upisyal ng pamunuan ng kumpanya. Inihayag ng unyon ang kanilang determinasyong  ipaglaban ang interes ng mga manggagawa sa  muling pagbubukas ng negosasyon para sa CBA.  Ibinahagi nito ang mga naranasan sa nakaraang  negosasyon para sa CBA kung saan inabutan ng  pandemya noong 2020. Samantala, sa pambungad na talumpati ng  pangkalahatang manedyer ng kumpanya, inilatag  niya ang kalagayan ng ekonomya sa buong mundo  - 124 -<br>na nakakaranas ng pagbagsak. Pero ipinabatid din niya ang pag-asang magkakaroon ng magandang  resulta ang CBA. Para sa unyon, mahalagang magkaroon ng bagong CBA upang makakaagapay ang mga manggagawa  sa patuloy na pagtaas ng presyo ng mga  pangunahing bilihin at ang pagbaba ng halaga ng  sahod ng manggagawa bunga na rin ng mataas na implasyon noong mga nakaraang buwan. Matatandaang inilunsad ng mga manggagawa ng  Nexperia Philippines, sa pamumuno ng unyon, ang sunud-sunod na mga pagkilos para labanan ang  tanggalan at mga atake ng maneydsment sa  unyon, at ipagtanggol ang kanilang karapatan sa  trabaho noong huling kwarto ng 2023. Binatikos ng unyon sa panahong ito ang paglabag  ng kumpanya sa mga napagkasunduan sa CBA.  Tinanggal nito ang walong manggagawa, kabilang ang tatlong upisyal ng unyon. Sa gitna ito ng  “internal hiring” na nangangahulugan na may mga bakante pang pusisyon sa kumpanya. Batid ng  mga manggagawa na nais lamang ng Nexperia na  tanggalin ang regular na mga manggagawa para  makatipid at pahinain ang kanilang unyon. Ang Nexperia Philippines ay subsidyaryo ng  kumpanyang Nexperia na nakabase sa The  Netherlands. Nagmamanupaktura ito ng mga  semiconductor sa mga pabrika nito sa Europe,  Asia at US. Noong 2022, nagtala ito ng $2.36 bilyong  kabuuang rebenyu, na mas mataas nang 10.7%  - 125 -<br>kumpara sa naunang taon. Lumaki rin nang 12%  ang benta nitong mga produkto. Malaki ang  inaasahan nitong paglago sa susunod na mga  taon, lalupa’t nagsisilbi ang mga produkto nito sa  paglawak ng pangangailangan para sa teknolohiya sa buong mundo. 35 berdugong pulis ng India,  napaslang sa pag-atake ng PLGA Enero 29, 2024 Hindi bababa sa 35 elemento ng Central Armed  Police Force (CAPF) ng reaksyunaryong estado ng India ang napaslang sa pag-atake ng People’s  Liberation Guerilla Army (PLGA) sa kampo nito sa  Darmavaram sa erya ng Pamed, distrito ng  Bijapur, estado ng Chhattisgarh noong Enero 16.  Liban dito, 40 iba pang pulis ang malubhang  nasugatan. Ang yunit ng pulis at kampo ay kilala  sa mga paglabag sa karapatang-tao ng mga  Adivasi at pagprotekta sa mga malalaking  korporasyon na nandarambong sa mga kagubatan  at lupa ng mga Adivasi. Pinagpugayan ng Central Regional Bureau ng  Communist Party of India (Maoist) ang naturang  reyd at pagtatanggol sa mamamayang Adivasi.  Ayon dito, nakapagbigay ng hustisya ang reyd  dahil sa mga kaso ng panunupil ng mga pulis  laban sa rebolusyonaryong mamamayan. Ang  yunit ay bahagi din ng tinawag nitong “carpet  security” sa erya. Tugon din ang armadong aksyon sa bagong lunsad na kampanyang Operation Kagar sa rehiyon na  - 126 -<br>bahagi ng pagpapatupad sa kontra-insurhensyang  kampanya na Operation SAMADHAN-Prahar  (OSP). Pinakikilos sa ilalim ng Operation Kagar  ang may 3,000 pwersang paramilitar galing sa  ibang estado ng India para ipakat sa anim na  kampong paramilitar sa Abujmarh, kabundukan sa Chhattisgarh. Dagdag ito sa halos 10,000  pwersang paramilitar na nakapakat na sa lugar. Sa ulat, nagsimula ang pag-atake ng alas-7:05 ng  gabi. Gumamit ang PLGA ng mahigit 600 granada  gamit ang grenade launcher at iba pang sariling  likhang mga pampasabog. Bago ang mismong pag- atake sa kampo, kinontrol na ng mga gerilya ng  PLGA ang palibot na lugar nito. Binarikadahan  nila ang mga susing daanan gamit ang malalaking  troso at pinakilos ang milisya para pasabugan ang  rerespondeng mga yunit ng pulis. “Determinado ang kaaway na itago ang kanilang  pagkatalo para panatilihing mataas ang moral ng  kanilang mga pwersa,” ayon kay Kasamang  Pratap, tagapagsalita ng Central Regional Bureau  ng CPI (Maoist). Ikinural na umano ang buu-buong mga komunidad at hindi pinahihintulutan na  makapasok kahit ang mga mamamahayag para  mag-alam at mag-imbestiga para sa kanilang  pagbabalita. “Ang reyd ng mga pwersa ng PLGA ay isang  militanteng paglaban sa korporatisasyon- militarisasyon ng mga kagubatan na nagdudulot  ng malawakang pagpapalayas sa mamamayang  Adivasi mula sa kanilang lupa at malubhang  pagkawasak sa kalikasan,” ayon kay Kasamang  Pratap. Hindi umano ito pahihintulutan ng  - 127 -<br>rebolusyonaryong kilusan ng India at pamalagiang gagawa ng paraan para bigyan sila ng hustisya at  dinggin ang kanilang makatarungang panawagan. Samanatala, pinarangalan ng Central Regional  Bureau ng CPI (Maoist) ang tatlong namartir na  mga mandirigma ng PLGA sa naturang armadong  aksyon. Mga grupong pambansa-demokratiko,  magrarali sa embahada ng US sa  anibersaryo ng gerang Pilipino- Amerikano Enero 29, 2024 Inianunsyo ng Bagong Alyansang Makabayan  (Bayan) ang plano nitong magsagawa ng isang rali sa embahada ng US sa Maynila sa darating na  Pebrero 4 bilang paggunita sa ika-125 anibersaryo ng gerang Pilipino-Amerikano. Ayon sa grupo, ang digmaan ay isang “brutal na gera para sakupin  ang Pilipinas sa ngalan ng mga interes ng  imperyalistang US.” Tinatayang 20,000 sundalong Pilipino ang  napatay, at higit 200,000 sibilyang Pilipino ang  pinaslang ng mga kolonyal na sundalong  Amerikano, habang mahigit isang milyon ang  nasawi dahil sa gutom at sakit na idinulot ng gera. “Ang gerang Pilipino-Amerikano ay pagsusubok  noon ng US sa doktrinang kontra-insurhensya nito na patuloy pa ring ginagamit hanggang sa  kasalukuyan laban sa mga kilusang pambansang  - 128 -<br>pagpapalaya sa buong daigdig, kabilang na ang  Pilipinas,” ayon sa pahayag ng Bayan. Anang grupo, dapat patuloy na batikusin ang US,  hindi lamang sa nagpapatuloy na paghingi ng  hustisya, kundi dahil matapos ang higit isang  siglo, patuloy ang banta ng panggegera ng US.  Sinusuportahan nito sa kasalukuyan ang  kampanya ng pagdurog at henosidyo laban sa  mamamayang Palestino ng Zionistang Israel sa  Gaza, habang nang-uupat ng gera sa East Asia sa  pagpapakat ng mga tropang militar sa naturang  rehiyon. “Interesado lamang ang US sa walang-tigil na mga gera para isulong ang hegemonya nito,” pagdidiin  ng Bayan. Malinaw na malinaw umano na ang  imperyalistang US ang pasakit sa buong mundo  hanggang sa kasalukuyan. “Hindi ito kaibigan ng  mamamayang Pilipino,” giit ng grupo. Dadalhin ng Bayan at mga grupong pambansa- demokratiko sa embahada ng US ang mga  panawagan nito para ihinto ang mga gerang  pinangungunahan ng US at henosidyo; palayasin  ang tropang Amerikano at base militar nito sa  Pilipinas; at hustisya para sa mamamayang  Palestino. Nagpapatuloy na pag-block ng  rehimeng Marcos sa mga progresibong website, binatikos Enero 29, 2024 - 129 -<br>Nagprotesta ang mga progresibong grupo at mga  tagapagtanggol sa kalayaan sa pamamahayag sa  harap ng upisina ng National Telecommunications Commission (NTC) sa Quezon City ngayong Enero  29 para batikusin ang nagpapatuloy na  pag-“block” o pagharang sa 27 website ng mga  alternatibong midya, progresibo at  rebolusyonaryong grupo sa bansa. Nagsimula  itong i-block noong Hunyo 2022 sa ilalim ng  rehimeng Duterte. Ang kautusan ay inilabas ng NTC noong Hunyo 8,  2022 matapos iutos ng hepe ng National Secutiry  Council na si Gen.  Hermogenes Esperon. Ginawa  ito ni Esperon alinsunod sa walang-batayang  designasyon ng Anti-Terror Council sa Partido  Komunista ng Pilipinas bilang isang teroristang  organisasyon at mga binansagan nitong  “tagasuporta” o “may kaugnayan” sa Partido. Kabilang sa mga website na naka-block ang sa  pahayagang Bulatlat at Pinoy Weekly, at sa mga  grupong Bagong Alyansang Makabayan (Bayan),  Unyon ng mga Manggagawa sa Agrikultura,  Amihan Women, at PAMALAKAYA-Pilipinas. Muling iginiit ng mga grupo sa rehimeng Marcos  na tanggalin ang pagka-block ng mga website  bilang pagkilala at pagrespeto sa karapatang  magpahayag sa bansa. Itinaon nila ang pagkilos sa isinasagawang pagbisita at imbestigasyon ni Irene Khan, United Nations Special Rapporteur for  Freedom of Opinion and Experession, sa bansa.  Kabilang din ang mga kasong ito sa isinumite ng  mga grupo na ulat kay Khan. - 130 -<br>Matapos ang pagkilos sa NTC, tumungo ang mga  grupo sa National Intelligence Coordinating  Agency (NICA) na upisina ng National Task Force- Elcac para magsagawa ng isa pang protesta.  Binatikos ng mga grupo ang ginagawang  panunupil at kampanya ng malawakang red- tagging ng naturang ahensya. Iginiit nilang  buwagin na ang NTF-Elcac. Ayon sa Bayan, inilunsad nila ang magkasunod na  pagkilos para “pasinungalingan ang pahayag ng  gubyerno sa pagbisita ni Khan na buhay na buhay  ang kalayaan sa pagpapahayag sa bansa.” Giriang Marcos-Duterte, kinamuhian  ng sambayanan Enero 30, 2024 Kinamuhian ng malawak na masa ng sambayanan  ang lantad na lantad nang girian ng naghaharing  mga pangkating Marcos at Duterte. Noong Enero  28, direktang sinumbatan ng mag-amang Rodrigo  at Sebastian Duterte si Ferdinand Marcos Jr sa  isang rali na isinagawa ng kanilang pamilya sa  Davao City laban diumano sa charter change. Sa  rali na ito, “isiniwalat” ng amang Duterte na  sangkot sa droga si Ferdinand Marcos Jr pero  hindi niya ito isiniwalat o ikinulong dahil sa  kanilang “pagkakaibigan.” Noon pa man, pinasasaringan na ng matandang  Duterte si Marcos Jr bilang “adik” na gumagamit  ng cocaine. Direkta niya itong isiniwalat matapos  “magbukas” si Marcos Jr sa International Criminal Court (ICC) na imbestigahan ang kanyang kasong  - 131 -<br>krimen laban sa sangkatauhan sa ilalim ng “gera  kontra-droga.” Natapos na ng ICC ang  imbestigasyon nito sa kaso noong nakaraang taon. Siningil naman ng nakababatang Duterte si  Marcos Jr na aniya’y walang utang na loob  matapos pahintulutan ng kanyang ama na ilibing  sa Libingan ng mga Bayani ang kinamuhiang  diktador na si Ferdinand Marcos Sr.  Tinawg  niyang “tamad” at “walang malasakit” si Marcos  Jr, at nanawagan para sa kanyang pagbaba sa  pwesto. Sinagot ito ng pangkating Marcos, sa katauhan ni  House Speaker Martin Romualdez, bilang “walang paggalang” sa nakaupong presidente.  Pinangungunahan ni Romualdez, gamit ang  Kongreso, ang pagbawi sa pondo at mga  kontratang pampubliko na pinagkakakitaan ng  pamilyang Duterte. “Wag na kayong magturuan, parehas lang kayong  adik—adik sa kapangyarihan at yaman na dapat ay sa mamamayan!” batikos ng grupong Anakbayan.  “Imbis na gumawa ng mga kongkretong hakbang  para apulahin ang lumalalang krisis na dinaranas  ng mamamayan, mas pinipili ng mga kampo ni  Marcos Jr at mga Duterte na magbardagulan para  sa sariling interes nila.” Itinapat ng mag-amang Duterte ang rali sa  isinagawang “grand rally” ng pangkating Marcos  sa Luneta para ilunsad and hungkag na “Bagong  Pilipinas.” - 132 -<br>“Kahihiyan sa taumbayan ang bangayan ng mga  pamilya Marcos at Duterte na nailantad nang buo  sa publiko kahapon,” pahayag ng Kilusang Mayo  Uno noong Enero 29. Batid nito na bahagi ang  girian sa pagpppostura ng dalawang pangkatin sa  susunod na eleksyon. “Sino ang collateral damage? Ang manggagawa at mamamayan. Ito ang pinagkakaabalahan ng mga  naghahari habang tumitindi ang kahirapan,  kagutuman at inhustisya,” ayon pa sa grupo.  Napakaraming dapat harapin—ang  pangangailangan ng nakabubuhay na sahod,  regular na trabaho at respeto sa mga unyon ng  mga manggagawa, anito. Binatikos rin ng mga grupong demokratiko ang  magastos at walang katuturang “grand rally” at  pakanang “Bagong Pilipinas” ng pangkating  Marcos. “Sayang lang ang pera ng taumbayan dito at  gagawin pang halos mandatory ang pagdalo  samantalang napakaraming dapat asikasuhin ng  mga kawani ng gubyerno at maging ng mga  upisyal ng barangay,” ayon kay Atty. Neri  Colmenares, dating kinatawan ng Bayan Muna,  bago idinaos ang rali. “Sa gitna ng kahirapan at kawalan ng ayuda,  gagastos na naman ang gubyerno sa isang rally na walang katuturan. Ang lalo pang masakit ay ayon  sa ilang nakausap nating baranggay at  Sangguniang Kabataan officials ay gagamitin din  daw ang raling ito ng administrasyong Marcos Jr  para itulak uli ang chacha (charter change) at  - 133 -<br>palabasin na ang mga pumunta dun ay suportado  ito,” aniya. “Dapat ginamit na lamang ang oras at pagod…  para iangat ng buhay ng mga Pilipino at hindi  para sa isa na namang pagtatangkang rebranding  para pabanguhin ang administrasyong Marcos Jr,” pahayag ni Rep.  France Castro ng ACT Teachers  Party List. “Mapabababa ba ng Bagong Pilipinas ang  sumisirit na presyo ng bilihin? Magkakaroon na ba ng P20 kada kilo ng bigas bukas dahil dyan?  Tataas na ba ang sahod ng mga guro at kawani  dahil dyan? Malulutas na ba ang batayang  problema ng sambayanang Pilipino dahil sa  rebranding na ito?” aniya. Ayon naman sa Kilusang Magbubukid ng Pilipinas  (KMP), hindi matatabunan ng “Bagong Pilipinas”  ni Marcos Jr, na kapareho ng “Bagong Lipunan”  ng kanyang amang diktador, ang matatagal nang  problema ng Pilipinas. “Mula Marcos Sr tungong Marcos Jr, nananatiling  mga usapin ang kahirapan, disempleyo, gutom at  matinding korapsyon,” ayon sa grupo. “Mula noon  hanggang ngayon, lalupang tumindi ang abang  kalagayan ng mamamayang Pilipino. Sa bahagi nito, nagbabala ang grupong  Pamalakaya sa pwersahang panunumbalik ng  pangkating Duterte sa poder at nanawagan sa  kasapian nito na maging mapagbantay sa  “desperado at posibleng marahas na pagtatangka” ng pangkatin na bumalik at monopolisahin ang  - 134 -<br>kapangyarihan ng estado. Anito, “hina-hijack” ng  pangkating Duterte ang oposisyon sa charter  change ng mamamayan para sa sariling interes. “Para sa mga mangingisda, walang naniniwala sa  dating Pangulong Duterte na nagmamalasakit ito  sa konstitusyon, dahil siya mismo ang lantarang  lumabag dito sa ilalim ng kaniyang  panunungkulan. Huwag niyang gamitin ang  usapin ng niraratsadang cha-cha para mag-astang  oposisyon,” ayon sa grupo ng mga mangingisda. Kita ng US sa mga imperyalistang gera at agresyon, lomobo nang 16% noong  2023 Enero 30, 2024 Lumobo nang 16% ang supertubo ng industriyang  militar ng US noong 2023 dulot ng inilulunsad  nitong imperyalistang gera at agresyon,  pangunahin sa gerang proxy nito laban sa Russia  sa Ukraine. Tumabo ng $238 bilyon ang mga  Amerikanong kumpanyang gumagawa ng armas  noong nakaraang taon, ayon mismo sa  Department of State ng US sa pahayag nito noong  Enero 30. Ang $81 bilyon dito ay direktang benta  ng gubyerno ng US sa Ukraine. Liban sa Ukraine, tumaas ang benta ng US sa mga alyado nito sa NATO sa Europe. Pinakamalaki ang  benta nito sa Poland, na katabi lamang ng  Ukraine. Kabilang sa mga ibinenta nito sa bansa  ang mga helikopter ($12 bilyon) at High Mobility  Artillery Rocket System o HIMARS ($10 bilyon.)  Nagbenta rin ito ng mga helikopter sa Germany  - 135 -<br>($8.5 bilyon) at Norway ($1 bilyon.) Sa panahon  ding ito, ang mga bansang ito ay “nagbenta” ng  kanilang lumang mga armas sa Ukraine. Ang mga gamit na ito ay regular na idinidisplay ng US sa mga war games nito sa Pilipinas para  paglawayan ng tutang AFP, at kabilang sa mga  inilalako ng US sa Pilipinas sa mga pulong ng  Security Engagement Board sa ilalim ng Mutual  Defense Treaty. Pinagtibay kamakailan ni Marcos  ang plano ng AFP na gumastos ng ₱1 trilyon sa  susunod na sampung taon para sa  “modernisasyon.” Liban sa mga nabanggit, bumili ng dagdag na  armas ang mga alyado ng US sa Asia tulad ng  South Korea ($5 bilyon) at Australia ($6.3 bilyon)  bilang bahagi sa kanilang “pakikipag-alyansa”  laban sa China. Dagdag sa luma at bagong mga armas, malaki rin  ang naibenta ng US na mga pyesa, makina at  serbisyo sa mga bansang ito. Pinakamalaki sa mga kumita ang Lockheed Martin na nagsusuplay ng mga Javelin anti-tank missiles,  HIMARS at mga rocket nito, at samutsaring  misayl; General Dynamics na nagbebenta ng mga  tangke at artileri; at Northrop Grumman na  tumabo sa pagbebenta mga rocket, bala at ibang  gamit militar. Mahigpit na katuwang ang mga kumpanyang ito  sa mga krimen sa digma at henosidyo ng US at  Israel sa Palestine. - 136 -<br>Tuluy-tuloy na lolobo ang kita ng mga  kumpanyang ito sa harap ng panunulsol ng US ng  gera laban sa China, nagpapatuloy na gera sa  Ukraine at pinalalawak na imperyalistang  agresyon sa Middle East. Presyo ng langis, apat na beses nang  tumaas sa 2024 Enero 30, 2024 Naglunsad ng protesta ang mga drayber at  opereytor ng dyip sa harap ng Shell Gasoline  Station sa Caretta, Cebu City ngayong araw,  Enero 30, para kundenahin ang muling pagtaas ng presyo ng langis. Itinaas ng mga kumpanya ng langis ang presyo ng  gasolina nang ₱2.80 kada litro, ₱1.30 kada litro ng diesel at ₱0.45 kada litro ng kerosin. Ang  naturang pagtaas ay pang-apat na sa unang apat  na linggo ng taon. Kumukonsumo ng hanggang 30 litro ang isang  dyip sa isang araw na pamamasada. Sa abereyds  na presyong ₱61.50/litro ng diesel, gumagastos ng ₱1,845 kada araw para sa langis ang isang  drayber ng dyip, mas mataas nang ₱70 kumpara  noong Disyembre 2023, kung saan nasa ₱59.15  ang abereyds na presyo ng diesel kada litro. 5-araw na piket sa Maynila, inilulunsad ng mga empleyadong tinanggal sa  BACIWA Enero 31, 2024 - 137 -<br>Nagtungo sa Maynila ang mga tinanggal na  empleyado ng Bacolod City Water District  (BACIWA) upang magpiket-protesta sa  pambansang tanggapan ng Civil Service  Commission (CSC) sa Quezon City mula Enero 29  hanggang Pebrero 2. Giit nilang ibasura ang joint  venture agreement (JVA) sa pagitan ng Prime  Water ng mga Villar at BACIWA na dahilan ng  pagkawala ng kanilang trabaho at pagpapailalim  ng serbisyo ng BACIWA sa kontrol ng pribadong  korporasyon. Bumiyahe sa Metro Manila ang mga manggagawa  ng BACIWA Employees Union (BEU) mula sa  Bacolod City, Negros Occidental para labanan ang apela ng pamunuan ng BACIWA at PrimeWater sa  naging hatol ng CSC Region 6 na pabor sa  tinanggal na mga manggagawa. Naipagtagumpay  ng unyon ang kaso noong 2021 para ibalik sa  trabaho ang mga sinisante. Nagtungo noon pang Abril 2023 ang mga  manggagawa sa upisina ng CSC para iprotesta  ang mabagal na pag-usad ng kaso ng kanilang  reinstatement. Muli nilang ipinanawagan na  aksyunan na ang apela ng BACIWA. Tinanggal ang 59 empleyado ng BACIWA noong  Disyembre 2020 matapos ang pribatisasyon at  pagpirma sa JVA sa pagitan ng BACIWA at ng  Prime Water Incorporated na pag-aari ng  pamilyang Villar noong Nobyembre 16, 2020.  Inalis sila sa pwesto dahil sila diumano’y  redundant na o may iba nang gumagawa ng  kanilang trabaho sa BACIWA. - 138 -<br>Nagpaabot ng pakikiisa at suporta ang  Confederation for Unity Recognition and  Advancement of Government Employees  (Courage) sa piket-protesta ng mga manggagawa  ng BACIWA. Giit ng grupo na tugunan na ng CSC  ang kaso dahil higit tatlong taon nang walang  trabaho ang mga manggagawa. Nakipagdayalogo rin ang mga kinatawan ng BEU  at tinanggal na mga manggagawa sa ilang  kinatawan ng Kongreso ngayong Enero 31.  Idinulog nila ang kanilang panawagan para sa  kagyat na pagbalik nila sa trabaho. Pagpapapirma para sa chacha,  sinuspinde sa gitna ng mga anomalya Enero 31, 2024 Sinuspinde nang walang taning noong Enero 29  ng Commission on Elections ang pangangalap ng  pirma para sa isang “people’s initiative” para sa  charter change (chacha) o pagbabago sa  konstitusyong 1987. Ayon sa komisyon, kailangang balik-aralan muna ang resolusyong namamahala  sa gayong inisyatiba. Bago nito, inianunsyo ng Comelec na  “tagatanggap” lamang ito ng mga pirma. Ibinalita  nito kamakailan na tinanggap na nito ang pitong  milyon lagda mula sa 209 distrito. Kailangan ng di bababa sa 11.4 milyong lagda o 12% sa 91.9  milyong rehistradong botante para maitulak ang  isang people’s initiative. - 139 -<br>Napatigil ang pangangalap sa harap ng malawak  na pagtutol dito ng iba’t ibang sektor. Simula pa  lamang, nabunyag na ang paggamit ng  pampublikong pondo para sa pangangalap ng  pirma. Laganap ang balita ng pagpapapirma  kapalit ng ₱100 o mas malala, ayuda mula sa iba’t  ibang ahensya ng estado. Kinontra rin ng Senado at mga eksperto sa  konstitusyon ang inisyatiba. Labag ito diumano sa  konstitusyon, ayon sa isang retiradong mahistrado ng Korte Suprema. Aniya, tanging mga amyenda,  at di rebisyon ng konstitusyon ang pinapayagang  idaan sa pamamagitan ng isang people’s initiative. Sa isang pandinig sa Senado noong Enero 30,  nabunyag ang pagsasabwatan ng People’s  Initiative for Reform Modernization and Action  (Pirma), ang grupong nagbayad ng patalastas para itulak ang chacha, at ni House Speaker Martin  Romualdez at iba pang kongresista, para sa  pangangalap ng pirma. Liban sa panunuhol kapalit ng mga pirma, nabunyag din ang paggastos ng  PIRMA ng ₱55 milyon para i-ere ang patalastas na tumuya sa Pag-aalsang EDSA at nagsisi dito sa  mga problema ng bansa sa konstitusyon. Samantala, napilitan na si Ferdinand Marcos Jr na pansamantalang ipatigil ang pangangalap ng mga  pirma dahil masyado umano itong “mapanghati.” “Sa ngayon, patuloy pa rin ang people’s initiative,  pero di ako tiyak kung opsyon pa ito para sa  amin,” pahayag niya noong Enero 30. Aniya,  ipinatatanong pa niya sa kanyang mga abugado,  kabilang sina presidential legal counsel Juan  - 140 -<br>Ponce Enrile, kung anu-ano pa ang mga opsyon  para mabago ang konstitusyon. “Magandang balita ito at hihintayin namin ang  pormal at nakasulat na desisyon na ito ng  Comelec,” pahayag naman ni Rep.  France Castro  ng ACT Teachers Party List noong Enero 30. “Sa  totoo lang, it’s a waste of time (pagsasayang lang  ito ng panahon). Dapat na mas tutukan ng  Comelec ang pagpaarehistro ng mga botante para  sa eleksyon sa 2025. Kasi masasayang lang ang  tinatanggap nilang mga pirma kung iwiwithdraw  (lang din naman).” Sa harap ng suspensyon, magpapatuloy ang  kampanyang “bawi-pirma” na sinimulan ng Bayan  Muna noong Enero 28. Marami nang pumirma ang nagpahayag ng kagustuhang bawiin ang kanilang  pirma nang malaman nilang para pala ito sa  charter change. Anila, kung hindi pagpapapirma  para sa ayuda, ibang dahilan ang sinabi sa kanila  kaya sila pumirma. Ayon kay Atty. Neri Colmenares ng Bayan Muna,  patuloy na mangungulekta ang grupo ng “Affidavit and Manifestation of Withdrawal” hanggang di  binibitawan ng PIRMA ang pakanang people’s  initiative. “Patuloy kaming mangangalap ng mga affidavit na ‘bawi-pirma’ at maglulunsad ng mga porum sa  buong bansa,” aniya. “Ayaw naming magulat  sakaling biglang bawiin ng Comelec ang  suspensyon.” - 141 -<br>Pagsisimula ng klase sa UP Manila at  UP Visayas, sinalubong ng protesta Enero 31, 2024 Nagprotesta ang mga iskolar ng bayan sa  University of the Philippines (UP) Manila at UP  Visayas sa pagbubukas ng klase nito noong Enero  29. Karaniwang inilulunsad ng mga estudyante ng  UP ang tinatawag nitong “First Day Rage” para  salubungin ang pagbubukas ng klase at  patampukin ang iba’t ibang isyung panlipunan. Sa UP Manila, isinagawa ng mga progresibong  organisasyon at ng mga konseho ng mag-aaral sa  kampus ang pagkilos sa College of Arts and  Sciences (CAS) Gate at sa College of Medicine  Gate. Samantala, inilunsad ng mga grupo sa  pangunguna ng Sandigan ng Mag-aaral para sa  Sambayanan-UPV, ang kanilang pagkilos sa New  Administration Building, UP Visayas, Miagao,  Iloilo. Itinampok ng mga grupo ang mga usapin at isyu  ukol sa kawalan ng mga espasyo para sa  estudyante, pagkakaltas ng badyet sa mga state  universities and colleges at local universities and  colleges, at pagtapak sa karapatang pang- akademiko at militarisasyon sa kampus. Ipinaabot  din nila ang suporta sa mga tsuper at opereytor ng dyip para labanan ang public utility vehicle (PUV)  phaseout. Nagpahayag din sila ng pagtutol sa  charter change ng rehimeng US-Marcos. “Ang protestang ito ay simbolo ng ating patuloy na pakikibaka para sa karapatan, kabuhayan, at  - 142 -<br>kalayaan. Sa harap ng patuloy na paghihirap ng  sambayanang Pilipino kinakailangan ang aktibo at  militanteng paglaban ng kabataan at buong  sambayanan,” pahayag ng SAMASA-UPV. Rekomendasyon ng DoJ na kasuhan  ang 2 dinukot na aktibista, kinundena Enero 31, 2024 Kinundena ng mga grupong maka-kalikasan at  tagapagtanggol ng karapatang-tao ang  rekomendasyon ng Department of Justice na  kasuhan sina Jonila Castro at Jhed Tamano ng  “oral defamation” dahil sa “pagpapahiya” diumano nila sa mga sundalo sa isang press conference. Matatandaang balak noon ng Armed Forces of the  Philippines (AFP) na iprisenta sa publiko ang  dalawa bilang mga “surrenderee” pero sa halip na sumunod sa dikta ng mga sundalo, matapang na  ibinunyag nina Castro at Tamayo na sila ay  dinukot, pinagbantaan at ipinailalim sa tortyur.  Ginawa ng DoJ ang rekomendasyon matapos  ibasura nito ang kasong perjury o  pagsisingungaling na isinampa ng 70th IB laban  sa kanila. “Nakadidismaya” ang reaksyon ni Castro at  Tamano sa anila’y malinaw na pagpanig ng DoJ sa  tinahi-tahing kwento ng AFP at NTF-ELCAC sa  kasong isinampa sa kanila ng militar. “Isinaisantabi ni Prosecutor Arnold Magpantay na  kami ay dinukot ng mga (ahenteng) militar, dinala  sa mga safehouse, at ipinailalim sa psychological  - 143 -<br>torture para piliting sakyan ang kwentong binuo  ng ahente ng NTF-ELCAC,” ayon sa dalawa.  “Itinuring niya ang banta sa aming buhay bilang  pawang “imahinasyon” lamang. Ang intensyon  namin na paglalantad ng katotohanan ay  pinalabas na nagmula sa isang ‘malalim na  paghahangad’ na siraan at ipahiya ang AFP.” Ayon sa dalawa, pinatutunayan lamang ng  desisyon na tama ang kanilang pagkwestyon sa  kakayahan ng DOJ na maging patas sa  imbestigasyon. “(U)na pa lang ay nagbigay na ng  malisyosong pahayag si DOJ Secretary Jesus  Crispin Remulla na ang aming ginawa ay parte  lang ng ‘bagong pakana ng CPP-NPA’.” “Sa halip na kilalanin ang nakagigimbal na kwento nina Jhed at Jonila kaugnay sa pagdukot,  detensyon at tortyur sa kanila, pinagmukha pa ng  DoJ na biktima ang mga nagdukot,” ayon naman  kay Cristina Palabay ng grupong Karapatan. “Nakapanggagalit na nakapaglabas ang DOJ ng  isang desisyon na naglehitimisa sa nagpapatuloy  na mga pang-aatake laban sa mga tagapagtanggol ng kalikasan na sina Jhed at Jonila,” pahayag ni  Jon Bonifacio, national coordinator ng Kalikasan  PNE. “Sa halip na bigyan ng kaunting hustisya  sina Jhed at Jonila matapos ang kahindik-hindik  nilang karanasan, binigyan pa ng bala ang mga  dumakip sa kanila na militar.” Ipinanawagan ng mga grupo na kagyat na  tugunan ng Korte Suprema ang petisyon ng  dalawang aktibista para sa writ of amparo para sa  kanilang kaligtasan. - 144 -<br>“Malinaw para sa amin na ang mga kasong  ipinataw ay harassment para siraan ang moral,  manakot sa mga gustong lumaban para sa  karapatan, at magpatahimik,” pagtutuloy nina  Castro at Tamano. “Isa lang ito sa maraming  porma ng panunupil at paglabag sa ating  karapatan sa pagpapahayag ng pagtutol sa anti- mamamayang mga patakaran.” Tanggalan sa sektor ng teknolohiya,  nagpapatuloy sa gitna ng pagsirit ng  tubo ng mga kumpanya Enero 31, 2024 Tuluy-tuloy ang tanggalan ng mga manggagawa sa industriya ng teknolohiya sa buong mundo nitong  taon. Sa unang apat na linggo pa lamang ng 2024, umabot na sa 24,584 manggagawa mula sa 93  kumpanya ang nawalan ng trabaho. Karugtong ito  sa paglusaw ng mga kumpanya sa teknolohiya ng  260,000 trabaho noong 2023. Ayon sa mga pagsusuri, ang pangunahing dahilan  ng malawakang tanggalan ay ang paggamit ng  mga kumpanya ng artificial intelligence (AI) sa  iba’t ibang bahagi at antas ng kani-kanilang mga  operasyon. Noong nagdaang taon, kabilang sa mga  nagsisante ang malalaking kumpanyang  Amerikano tulad ng Alphabet/Google (12,000+),  Microsoft (16,000+), Meta/ Facebook (10,000+),  Amazon (27,000+) at Tiktok, gayundin ang iba pa  tulad ng Discord, Accenture (19,000), Vodafone  (11,000) at marami pang iba. Nito lamang  - 145 -<br>nagdaang buwan, hindi bababa sa 100 kumpanya  ang nag-anunsyo ng mga tanggalan ng kanilang  mga manggagawa. Naganap rin ang malawakang tanggalan ng mga  manggagawang sa teknolohiya sa Pilipinas. Ayon  sa pinakahuling ulat ng Job Displacement Report  ng Department of Labor and Employment, umabot sa 3,089 ang permanenteng nawalan ng trabaho  sa sektor ng teknolohiya noong Enero 2023. Mas  mataas ito nang 87% kumpara sa nawalan ng  trabaho sa sektor noong Enero 2022. Sa kabila  nito, buong pagsisinungaling pa rin na  ipinalalaganap ng reaksyunaryong estado ang  kunwa’y 200,000 “kakulangan” ng mga  manggagawang sa teknolohiya sa bansa. Ang mga tanggalan ay naganap na harap ng  nagtataasang kita ng nabanggit na mga  kumpanya. Tumaas ang kita ng Microsoft nang  18% noong huling kwarto ng taon, dulot  pangunahin ng pag-arangkada ng serbisyong AI  nito mula sa pamumuhunan nito sa kumpanyang  OpenAI, ang gumawa ng ChatGPT. Ang paglobo  ng benta nito ay lalupang nagpasirit sa presyo ng  sapi nito sa stockmarket. Sa ngayon, 70% na mas  mataas ang halaga ng sapi nito kumpara sa  nakaraang taon. Inilagay sa $3 trilyon ang presyo  ng kumpanya sa merkado. Gayundin, tumabo ang Alphabet/Google nang  $20.7 bilyong kita, pangunahin mula sa mga  patalastas sa Youtube at kita sa cloud computing  (pang serbisyong elektroniko sa internet). Nasa  proseso ang kumpanya sa paglalabas ng sarili  nitong AI model na kahalintulad sa ChatGPT. Sa  - 146 -<br>ngayon, papalaki na ang paggamit sa AI sa mga  produkto nito tulad ng Gmail at ang Google  Searches. ₱2 trilyon para sa “modernisasyon” ng AFP, inaprubahan ni Marcos Jr Enero 31, 2024 Sa gitna ng di matapos-tapos na ugong ng kudeta  at destabilisasyon, inaprubahan ni Ferdinand  Marcos Jr ang ₱2 trilyong badyet para sa  “modernisasyon” ng Armed Forces of the  Philippines (AFP). Gagamitin ang pondo para sa  ipambili ng mga eroplano, barko, armas, pyesa at  serbisyo na nakasaad sa “Horizon 3” ng AFP  Modernization Act. Layunin ng Rehorizoned Capability Enhancement  and Modernization Program o ReHorizoned 3 ang  pagbili ng armas mula sa US at mga alyado nito  para sa “teritoryal na depensa” ng Pilipinas.  Kabilang dito ang pagbili ng pinaglumaan pero  mamahalin pa ring F-16 ng US at malalaking  barko na gagamitin sa pakikipag-“joint patrol” nito sa South China Sea. Ang pagbili ng naturang mga  sasakyan at gamit militar ay alinsunod sa  itinakdang papel ng US sa AFP sa pakikipaggirian  nito sa karibal na China. Para matiyak ang katapatan ng mga heneral sa  kabuuan ng kanyang termino, isinaad ni Marcos  na gagastusin ang pondo sa loob ng 10 taon. Una  nang inaprubahan ni Marcos noong Disyembre  ang pagpalaki ng badyet ng AFP tungong $285  bilyon sa 2024. Ayon sa ilang manunuri, ₱110  - 147 -<br>bilyon hanggang ₱115 bilyon dito ang maaaring  ilalaan para sa pagbili ng bagong mga armas at  pagserbisyo sa lumang mga asset na nilaspag o  nasira na ng AFP. Malayong mas malaki ito sa  taunang ₱25 bilyon-₱30 bilyon na inilaan noon ng  rehimeng Duterte para sa programa. Nakabalangkas ang Rehorizoned 3 sa “bagong”  konsepto ng depensa na tinawag ng AFP na  Comprehensive Archipelagic Defense Concept.  Ayon kay Gilbert Teodoro, kalihim ng Department  of National Defense, ang plano sa depensa na ito,  na inilarawan din bilang “strategic shift,” ay  “maggagarantiya sa mga korporasyong Pilipino, at mga dayuhang pahihintulutan ng Pilipinas, na  payapang makapagsagawa ng mga eksplorasyon  at pagsasamantala sa lahat ng mga likas na yaman sa loob ng exclusive economic zone (ng Pilipinas)  at iba pang mga lugar kung saan mayroon tayong  hurisdiksyon.” Isang pinaglalawayan ng mga  dayuhang kumpanya, laluna ng mga kumpanyang  Amerikano, ang mayamang deposito ng natural  gas at langis na matatagpuan sa West Philippine  Sea at karugtong nitong South China Sea. Ipinamamarali ng rehimeng Marcos at ng AFP na  ang Comprehensive Archipelagic Defense Concept ay para sa depensa at interes ng Pilipinas. Pero sa aktwal, bahagi ito ng Archipelagic Defense  Strategy na binalangkas ng US para kontrahin ang China sa tinatawag nitong Western Pacific Theater of Operations (WPTO). Gamit ang tuta nitong mga  gubyerno at hukbo sa Asia, inilalatag ng US ang  “archipelagic defense” na ang ibig sabihin ay ang  pagdudugtong ng mga estratehikong isla sa  - 148 -<br>tinawag nitong “first island chain.” Kabilang sa  “chain” o tanikala na ito ang Pilipinas. Bahagi ng Archipelagic Defense Strategy ang  taktikang anti-access/area denial (A2/AD) laban sa China na may layuning “inyutralisa” ang  kakayahan ng “kaaway” (China), at “supilin”  (suppress) o “burahin” (eliminate) ang mga  abilidad nito na makapaglunsad ng “agresyon” sa  rehiyon. Kabilang sa mga aktibidad nito ang  walang patlang na paglulunsad ng mga freedom of navigation operations, “joint patrol” kasama ang  mga inarmasan at kontrolado nitong hukbo sa  rehiyon, wargames sa karagatan at kalupaan at  permanenteng presensya ng mga tropa at gamit  sa mga base nito sa Pilipinas, South Korea at  Japan. - 149 -</div>
<div class='source'><p>Source: <a href="https://philippinerevolution.nu/2024/03/31/ang-bayan-ngayon-compilation/">https://philippinerevolution.nu/2024/03/31/ang-bayan-ngayon-compilation/</a></p></div>
</div>
</body></html>