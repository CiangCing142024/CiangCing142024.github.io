{"published time": "2024-03-24T14:05:11+08:00", "images": [" https://philippinerevolution.nu/wp-content/uploads/2024/03/2024-03-24pi_El-Nino-01-724x1024.png ", "https://philippinerevolution.nu/wp-content/uploads/2024/03/2024-03-24pi_El-Nino-01.png", "https://philippinerevolution.nu/wp-content/uploads/2024/03/2024-03-24pi_epekto-ng-el-nino-sa-mundo.png", "https://philippinerevolution.nu/wp-content/uploads/2024/03/2024-03-24pi_el-nino-epekto-pilipinas-march-18-2024.png", "https://philippinerevolution.nu/wp-content/uploads/2024/03/2024-03-24pi_bulok-el-nino-task-force.png", "https://philippinerevolution.nu/wp-content/uploads/2024/03/2024-03-24pi_bomba-500-lb-sakahan.png"], "content": "<div class=\"article__image article__image--portrait\">\n <img src=\" https://philippinerevolution.nu/wp-content/uploads/2024/03/2024-03-24pi_El-Nino-01-724x1024.png \" srcset=\" https://philippinerevolution.nu/wp-content/uploads/2024/03/2024-03-24pi_El-Nino-01-724x1024.png \"/>\n</div>\n<div class=\"article__content\">\n <p>\n  <a href=\"https://philippinerevolution.nu/wp-content/uploads/2024/03/2024-03-24pi_El-Nino.pdf\" style=\"display: block; width: 40%; float: left; margin-right: 20px; text-align: center; font-size: .8em;\" title=\"Click to DOWNLOAD\">\n   <img alt=\"\" class=\"aligncenter size-full wp-image-44735\" decoding=\"async\" fetchpriority=\"high\" src=\"https://philippinerevolution.nu/wp-content/uploads/2024/03/2024-03-24pi_El-Nino-01.png\" srcset=\"https://philippinerevolution.nu/wp-content/uploads/2024/03/2024-03-24pi_El-Nino-01.png\"/>\n   <br/>\n   DOWNLOAD\n  </a>\n </p>\n <h2>\n  Pambungad\n </h2>\n <p>\n  Upisyal nang inianunsyo nitong Marso ang paghina ng El Ni\u00f1o sa bansa at sa buong mundo. Gayunman, hindi ito nanganga\u00adhulugan ng pagkasalba ng masang magsasaka at mamamayang Pilipino sa tuluy-tuloy pang salanta at pahirap na dulot ng tagtuyot. Sa katunayan, inaasahang tatagal pa hanggang Mayo o Hunyo ang pananalasa nito sa iba\u2019t ibang bahagi ng bansa.\n </p>\n <p>\n  Maraming sakahan ang nananatiling walang patubig na nagdudulot ng pagkalanta ng mga pananim hanggang sa tuluyang pagkasira. Maraming alagang hayop ang nawawalan ng pagpapastuhan dahil natutuyo ang mga damo at ang iba ay namamatay dahil sa sobrang init. Lumalaganap din ang mga kaso ng ubo, sipon, lagnat at iba pang mga karamdaman sa kawalan ng maiinom na malinis na tubig.\n </p>\n <p>\n  Sa harap nito, usad-pagong at halos walang makabuluhang tugon sa karaingan ng mga magsasaka ang rehimeng US-Marcos. Noong Enero lamang binuo ng kanyang gubyerno ang tinagurian nitong \u201ckomprehensibong\u201d plano para harapin ang salanta ng kalamidad. Huling-huli na nga, iniluklok pa bilang hepe ng \u201cTask Force El Ni\u00f1o\u201d si Department of National Defense Secretary Gilberto Teodoro.\n </p>\n <p>\n  Sa halip na alibyo at suporta, dobleng pasakit ang tugon nito na pinatinding mga operasyong militar, pagpapaulan ng mga bomba at bala at pasistang pananalasa sa kanayunan. Ang mga operasyong ito ay tulak ng panibagong utos ni Marcos sa Armed Forces of the Philippines (AFP) na \u201cgapiin\u201d ang mga yunit ng BHB sa mga larangang gerilya sa katapusan ng Marso, ang lahat ng \u201cbertikal na yunit\u201d ng hukbo sa katapusan ng Hunyo, at ang rebolusyonaryong imprastruktura sa kanayunan sa katapusan ng 2024. Nagpakawala ito ng ilampung mga bomba, bala ng kanyon at libu-libong mga bala laban sa naghihikahos na komunidad ng mga magsasaka.\n </p>\n <p>\n  Kaugnay nito, inilalabas ng Kawanihan sa Impormasyon ng Partido Komunista ng Pilipinas ang praymer na ito na tumatalakay sa penomenong pangklima na El Ni\u00f1o, mga epekto nito sa masang Pilipino at pananagutan ng rehimeng US-Marcos at mga kasapakat nito sa pagpapabaya sa kagalingan ng mamamayan.\n </p>\n <h2>\n  1. Ano ang El Ni\u00f1o?\n </h2>\n <p>\n  Ang El Ni\u00f1o ay isang padrong pangklima na naglalarawan sa hindi normal o labis-labis na pag-init ng ibabaw ng karagatan (ocean surface) sa gitna at silangang bahagi ng Pacific Ocean. Karaniwan itong nangyayari kada dalawa hanggang pitong taon, at kadalasang tumatagal nang siyam hanggang 12 buwan. Iniimpluwensyahan ng El Ni\u00f1o ang kumpas ng panahon at pagkakabuo ng mga bagyo sa iba\u2019t ibang bahagi ng mundo. Nangyayari ito sa kasalukuyan sa konteksto at balangkas ng nagbabagong klima (climate change) dulot ng mga aktibidad ng sangkatauhan.\n </p>\n <p>\n  Nagdudulot ang El Ni\u00f1o ng magkakaibang epekto sa mga rehiyon sa mundo. Maaaring makaranas ng labis na tagtuyot o labis na pag-ulan sa iba\u2019t ibang panig ng mundo.\n </p>\n <p>\n  <em>\n   Tingnan:\n  </em>\n  <strong>\n   Kadalasang epekto ng El Ni\u00f1o sa mga rehiyon\n  </strong>\n </p>\n <p>\n  <img alt=\"\" class=\"aligncenter size-full wp-image-53380\" decoding=\"async\" src=\"https://philippinerevolution.nu/wp-content/uploads/2024/03/2024-03-24pi_epekto-ng-el-nino-sa-mundo.png\" srcset=\"https://philippinerevolution.nu/wp-content/uploads/2024/03/2024-03-24pi_epekto-ng-el-nino-sa-mundo.png\"/>\n </p>\n <p>\n  Simula 1900, nagkaroon na ng hindi bababa sa 30 El Ni\u00f1o sa mundo. Naitala na pinakamalala sa kasaysayan ang El Ni\u00f1o noong 1982-1983, 1997-1998 at 2014-2016. Kabilang ngayon ang El Ni\u00f1o 2023-2024 sa limang pinakamatindi sa kasaysayan.\n </p>\n <h3>\n  El Ni\u00f1o 2023-2024\n </h3>\n <p>\n  Idineklara ng World Meteorological Organization ang simula ng El Ni\u00f1o 2023-2024 noong Hulyo 4, 2023. Anito, magiging pinakamalakas ito sa pagitan ng Nobyembre 2023 at Enero 2024 bago unti-unting hihina. Gayunman, patuloy itong makaaapekto sa pandaigdigang klima sa darating na mga buwan na magpapatindi sa init na nakulong ng greenhouse gas sa atmospera. Kabilang ang El Ni\u00f1o 2023-2024 sa mga dahilan kung bakit naitala ang 2023 bilang pinakamainit na taon sa kasaysayan. Inaasahang maghahatid pa ito ng matataas na temperatura ngayong Marso hanggang Mayo-Hunyo.\n </p>\n <h2>\n  2. Epekto sa Pilipinas\n </h2>\n <p>\n  Karaniwang epekto ng El Ni\u00f1o sa Pilipinas ang tagtuyot. Kabilang ang Pilipinas sa iinda ng pinakamalalang epekto nito dulot ng climate change. Nananalasa ngayon ang El Ni\u00f1o sa 67 prubinsya sa walong rehiyon sa bansa. Tinatayang aabot sa 70-76 na prubinsya sa susunod pang tatlong buwan ang pipinsalain nito. Tatlumpu (30) sa mga prubinsyang ito ay nakararanas ngayon ng tagtuyot.\n </p>\n <p>\n  Lubhang apektado ng tagtuyot ang mga magsasaka at produksyon ng pagkain sa bansa. Sa konserbatibong tala ng Department of Agriculture noong Marso 18, umabot na sa \u20b11.75 bilyon ang pinsala sa agrikultura sa walong rehiyon. Apektado ng tagtuyot ang higit 32,000 ektaryang taniman.\n </p>\n <p>\n  Pinakamalaki ang pinsala sa mga palayan (\u20b11.1 bilyon sa 18,000 ektarya) kasunod ang mais (\u20b1317 milyon sa 11,000 ektarya). Tinatayang 48,332 metriko tonelada ng palay ang napinsala habang 18,966 metriko tonelada naman ang sa mais.\n </p>\n <p>\n  Pinakaapektadong rehiyon ang Region IV-B (Mimaropa), kasunod ang Western Visayas, Cagayan Valley, Central Luzon, Ilocos, Zamboanga peninsula, Region IV-A (Calabarzon) at Region XII (Soccsksargen).\n </p>\n <p>\n  <em>\n   Tingnan:\n  </em>\n  <strong>\n   Apektadong mga rehiyon at danyos sa agrikultura\n  </strong>\n </p>\n <p>\n  <img alt=\"\" class=\"aligncenter size-full wp-image-53377\" decoding=\"async\" src=\"https://philippinerevolution.nu/wp-content/uploads/2024/03/2024-03-24pi_el-nino-epekto-pilipinas-march-18-2024.png\" srcset=\"https://philippinerevolution.nu/wp-content/uploads/2024/03/2024-03-24pi_el-nino-epekto-pilipinas-march-18-2024.png\"/>\n </p>\n <p>\n  Nagdeklara na ng state of calamity sa pitong bayan sa buong Pilipinas dahil sa tagtuyot. Kabilang dito ang Bulalacao at Mansalay sa Oriental Mindoro; Looc, Magsaysay, at San Jose sa Occidental Mindoro; Zamboanga City sa Zamboanga del Sur; at Pio Duran sa Albay.\n </p>\n <p>\n  Dulot ng El Ni\u00f1o, tumatampok ang samutsaring problema sa kalusugan ng mga magsasaka at kanilang mga pamilya. Sa Central Visayas pa lamang, naitala ang may 6,000 sakit na maiuugnay sa El Ni\u00f1o noong Pebrero.\n </p>\n <h3>\n  Imperyalistang paninira sa kalikasan\n </h3>\n <p>\n  Sa nagdaang mga taon, pinatitindi ng imperyalistang pandarambong sa Pilipinas ang epekto ng El Ni\u00f1o at iba pang mga kalamidad na tumatama dito. Sangkot ang mga dayuhang kumpanya at mga kasosyo nitong burges-kumprador, malalaking panginoong maylupa at mga burukrata-kapitalista sa mapandambong na pagmimina, mga mapangwasak na mga plantasyon, malalaking mga dam at iba pang mga proyektong sumisira sa kabundukan at kagubatan.\n </p>\n <p>\n  Ang kagubatan ng bansa ay bumagsak na sa 7 milyong ektarya, na katumbas ng 23.3% sa kabuuang lupain nito. Kinukunsidera itong mapanganib sa kapaligiran. Patuloy na lumiit ang kagubatan sa bansa mula dekada 1970 dahil sa mga pagtotroso na may pahintulot mula sa reaksyunaryong gubyerno.\n </p>\n <p>\n  Samantala, higit kalahati ng 14.2 milyon ektaryang kritikal na watershed sa bansa ang maituturing na hindi protektado sa ilalim ng reaksyunaryong batas. Tinatayang 6.8 milyong ektarya nito ang bulnerable sa deporestasyon, biodiversity loss, erosion, pagbaha, pagguho ng lupa at polusyon sa tubig.\n </p>\n <p>\n  Lalo namang lumalaki ang minimina ng dayuhang mga kumpanya sa kabundukan ng Pilipinas. Mayroong 56 minahan (33 nickel, 12 ginto, 4 chromite, 4 iron, 3 tanso) sa bansa at pitong plantang napuproseso nito kung saan lahat ng napoprodyus ay pang-eksport. Noong unang tatlong kwarto ng 2023, lumaki nang 7.28% tungong \u20b1189.9 bilyon ang halaga ng mga mineral na minina sa mga ito.\n </p>\n <p>\n  Nananatiling pinakamalaking minahan ang rehiyon ng Caraga, kasunod ang Region IV-B at Cagayan Valley. Sa Caraga, mayroong dalawang minahan ng ginto, isang chromite, 18 nickel, isang hydrometallurgical processing plant, at isang gold processing plant. Nakatakda pang magbukas ang gubyerno ng 12 proyekto sa pagmimina ngayong unang hati ng 2024.\n </p>\n <h2>\n  3) Kapabayaan ng reaksyunaryong estado\n </h2>\n <p>\n  Hindi na bago sa Pilipinas ang El Ni\u00f1o, ngunit tila hindi natuto sa nagdaang mga karanasan ang reaksyunaryong estado.\n </p>\n <p style=\"padding-left: 40px;\">\n  \u2022 Noong El Ni\u00f1o 1997-1998, naitala ang mahigit \u20b15 bilyong pagkalugi sa produksyong pang-agrikultura na sumaklaw sa mahigit 600,000 ektaryang lupang sakahan.\n  <br/>\n  \u2022 Noong El Ni\u00f1o 2014-2016, signipikanteng pagkalugi sa agrikultura din ang naranasan na umabot sa \u20b115.2 bilyon kung saan 500,000 ektarya sa 57 prubinsya at dalawang lungsod ang napinsala.\n  <br/>\n  \u2022 Noong 2019, umabot sa \u20b17.96 bilyon ang pagkasira ng agrikultura at puminsala sa tinatayang 247,610 magsasaka at mangingisda mula sa iba\u2019t ibang bahagi ng bansa.\n </p>\n <p>\n  Bagaman siklikong nararanasan ng bansa ang El Ni\u00f1o, walang ginagawang makabuluhang paghahanda ang estado at puro palamuting proyekto at pampabango lamang ang ipinatutupad nito. Hindi rin iilan ang pagkakataong ginagawang palabigasan ito ng mga pulitiko para sa kikbak at korapsyon. Higit na tumitindi ang mga pinsala nito dahil sa pagpapanatiling atrasado ng agrikultura, at ang saligang suliranin ng kawalan ng lupa ng masang magsasaka sa bansa.\n </p>\n <p>\n  Sa panahon ng El Ni\u00f1o, napatitingkad ang usapin sa kawalan ng irigasyon sa malalaking tipak ng mga sakahan sa bansa at proyekto para sa rehabilitasyon ng mga nakatayo na. Dahil sa napakalimitadong pasilidad sa irigasyon, madalas ay naiiwan ang mga magsasaka sa mga tigang na lupa.\n </p>\n <p>\n  Sa konserbatibong datos ng NIA noong 2022, naitala sa 67.5% (o 2.11 milyong ektarya ng target na 3.13 milyong ektarya) ang nabigyan nito ng serbisyong irigasyon sa kabila ng limpak-limpak na pondong inilalaan dito ng estado. Sa katunayan, posibleng mas malaki pa ang kabuuang bilang ng lupang dapat suplayan ng patubig sa bansa.\n </p>\n <p>\n  Mula 2016 hanggang 2022, nasa 2.5% o 39,300 ektarya lamang ang taunang abereyds na paglawak ng irigasyon. Sa ganitong tantos, aabutin ng 25 na taon bago maabot ang target nitong 100% target na antas ng irigasyon. Sa datos pa lamang na ito, malinaw na wala sa prayoridad ng NIA at ng estado ang lokal na produksyon ng pagkain.\n </p>\n <p>\n  Liban dito, apektado rin ang mga irigasyon ng pagpapalit-gamit ng lupa na sanhi ng pagsasara ng natural na daluyan ng tubig at natural na kanal irigasyon. Pinsala rin sa patubig ang hatid ng pagkawasak ng mga kabundukan at kagubatan dulot ng imperyalistang pandarambong. Kritikal sa pambansang sistema ng irigasyon ang 14.2 milyong ektarya ng watershed area at dapat itong maprotektahan.\n </p>\n <p style=\"padding-left: 40px;\">\n  <strong>\n   Higanteng dam, hindi para sa irigasyon\n  </strong>\n </p>\n <p style=\"padding-left: 40px;\">\n  Karaniwang idinadahilan ng reaksyunaryong estado ang pagbibigay ng serbisyong irigasyon para isagasa ang pagtatayo ng mga higanteng dam. Taliwas sa mga ito, inilalaan ang mga tubig na naiipon dito para sa komersyal na gamit tulad ng suplay para sa pribatisadong mga water distributor, at mga pribadong kumpanya sa industriya at serbisyong pangkuryente tulad ng mga hydroelectric power generation. Kasalukuyang mayroong 15 malaking dam sa bansa.\n </p>\n <p style=\"padding-left: 40px;\">\n  Sa datos ng Philippine Statistics Authority (PSA) noong 2010 hanggang 2022, lumiit ang bahagi ng irigasyon sa paggamit ng tubig mula 81% tungong 75%, habang ang para sa industrya ay tumaas mula 10% tungong 15%, at ang serbisyo mula 9% tungong 10%. Hindi rin lumaki ang bolyum ng tubig para sa agrikultura (67.8 tungong 67.9 BCM o billion cubic meter), habang ang para sa kuryente ay lumaki nang 22% (110.8 tungong 135 BCM) at maiinom na tubig para sa distribusyon nang 117% (1.2 tungong\u00a02.7 BCM).\n </p>\n <h3>\n  Kainutilan ng rehimeng US-Marcos\n </h3>\n <p>\n  Ilang buwan nang ibinabalita ng DA ang mabilis na sumasaklaw na tagtuyot subalit kulang na kulang ang ginawang hakbang ng reaksyunaryong estado maliban sa mga pahayag sa midya na ayuda, relip, cloud seeding, pag-aayos ng irigasyon at panawagang magtipid ng tubig. Naglaan diumano ng \u20b130 bilyon, pero malaking bahagi nito ay nakalaan sa pag-aangkat ng bigas. Wala sa prayoridad ng rehimeng Marcos ang pagtiyak sa kabuhayan ng masang magsasaka.\n </p>\n <p>\n  <img alt=\"\" class=\"aligncenter size-full wp-image-53379\" decoding=\"async\" loading=\"lazy\" src=\"https://philippinerevolution.nu/wp-content/uploads/2024/03/2024-03-24pi_bulok-el-nino-task-force.png\" srcset=\"https://philippinerevolution.nu/wp-content/uploads/2024/03/2024-03-24pi_bulok-el-nino-task-force.png\"/>\n </p>\n <p>\n  Nag-anunsyo ang rehimen ng pagpapakilos sa mga ahensya nito noong Abril 2023, isa pa noong Mayo 2023 at huli noong Disyembre 2023 para umano tumugon sa El Ni\u00f1o. Walang naging pag-usad ang mga ito, at sinimulan lamang ang pagtugon sa El Ni\u00f1o nang ilabas ang Executive Order No. 53 noong Enero 19, kalahating taon matapos ideklara ang pagsisimula nito. Itinalaga ng rehimen bilang pinuno ng itinayong Task Force El Ni\u00f1o si Gilbert Teodoro, kalihim ng Department of National Defense, isang kagawarang napakalayo sa kalikasan o agrikultura.\n </p>\n <p>\n  Inianunsyo pa ng rehimeng US-Marcos noong Disyembre 2023 na prayoridad na hakbang nito ang pagtitiyak ng patubig para sa mga magsasaka sa panahon ng pananalasa ng El Ni\u00f1o 2023-2024. Nangako din itong magtatayo ng mga \u201csolar-powered irrigation units\u201d para sa mga sakahang nakaasa sa pag-ulan, mga proyektong pinopondohan ng dayuhan at mga lokal na burukrata, kabilang ang pamilyang Marcos sa Ilocos Norte.\n </p>\n <p>\n  Naglaan din ang rehimen ng karampot na tig-\u20b15,000 para sa ayuda at subsidyo sa 2.3 milyong magsasakang maaapektuhan ng salanta. Ibinabandila din nito ang limitadong \u20b125,000 pautang at \u20b120,000 na \u201cseguro\u201d na maaaring tanggapin ng bawat apektadong magsasaka o mangingisda. Naglaan din ito ng pondo para sa pagtugon sa \u201cclimate change\u201d na wala namang direktang maitutulong sa masang magsasaka sa kagyat nilang pangangailangan. Taksil din itong nagpondo para sa importasyon ng bigas.\n </p>\n <p>\n  Malala pa, ginagamit ngayon ni Marcos ang El Ni\u00f1o upang maglaan ng malaking pondo para kumita ng kikbak sa mga proyekto at programa.\n </p>\n <p style=\"padding-left: 40px;\">\n  <strong>\n   Pagkalugi dulot ng kawalan ng irigasyon\n  </strong>\n </p>\n <p style=\"padding-left: 40px;\">\n  Walang katuparan sa mga pangako ni Marcos Sa Bulalacao at Mansalay, Oriental Mindoro, apektado ang mga palayan at sibuyasan dahil sa kawalan ng ulan at pagkatuyo ng mga ilog na nagsu-suplay sa mga sakahan. Dahil walang irigasyon, nasira ang mga pananim at nalugi ang mga magsasaka. Lalo silang nabaon sa utang lalupa\u2019t napakataas ng gastos nila sa produksyon.\n </p>\n <p style=\"padding-left: 40px;\">\n  Dumoble, at sa ilang pagkakataon ay naging triple ang gastos ng mga magsasaka pangunahin sa paghahabol nilang isalba ang mga tanim sa pag-upa sa mga water pump. Ang mga solar-powered irrigation na ipinagmamalaki ng DA, maging ang mga drought-resilient seeds na ipinamamahagi nito ay halos hindi napakinabangan ng mga magsasaka, dahil sa saligan, wala ngang irigasyon ang mga bukid.\n </p>\n <p style=\"padding-left: 40px;\">\n  Sa Bohol, kahit hindi nakalista sa mga lubhang sinasalanta ng tagtuyot, nangangamba ang mga magsasaka sa epekto nito sa kanilang sakahan. Isa dito si Tatay Boying. \u201cMahirap ang patubig dahil nakasalalay lang kami sa ulan\u2026sa ibang lugar may irigasyon, pero iilan lang ang nakikinabang, palakasan pa,\u201d pahayag niya.\n </p>\n <p style=\"padding-left: 40px;\">\n  Reklamo ni Tatay Boying, sa regular na taniman ay hindi na nga siya kumikita, lalo pa siyang mamumulubi dahil kulang ang patubig.\n </p>\n <p style=\"padding-left: 40px;\">\n  Hindi bababa sa \u20b111,000 ang kabuuang gastos niya sa kada siklo ng pagtatanim. Nakaani siya dito ng 456 kilos o 12 sako ng palay, at ikakaltas dito ang 2 sako bilang kabayaran sa panginoong maylupa. Kung ibebenta, kikita lamang siya ng \u20b19,120 sa presyong \u20b124 kada kilo ng palay. Dahil luging-lugi, at napakamahal ng presyo ng bigas sa merkado, hindi na lamang ibinebenta ni Tatay Boying ang ani.\n </p>\n <h3>\n  Pagpapaulan ng bala at bomba\n </h3>\n <p>\n  Hindi tubig ang pinauulan ng rehimeng US-Marcos sa kanayunan, kundi mga bala at bomba. Sa harap ng salanta ng El Ni\u00f1o, walang tigil at higit pang pinatindi ng rehimen ang mga operasyong kombat ng militar, mga pwersang paramilitar nito at ng pulis bunsod ng panibagong dedlayn na tuluyang gapiin ang rebolusyonaryong kilusan sa kanayunan sa pagtatapos ng 2024.\n </p>\n <p>\n  Nagmamadali ang AFP na \u201ctapusin\u201d ang armadong rebolusyon para higit pang bigyan-daan ang mapangwasak na imperyalista at dayuhang pagmimina, mga plantasyon at iba pang mapangwasak na proyekto. Ang mga proyektong ito ay itinutulak ng mga multinasyunal na kumpanya, na silang pangunahing may pananagutan sa pagkawasak ng kalikasan at ekosistema ng Pilipinas.\n </p>\n <p>\n  Sa nagdaang tatlong buwan, naitala ang mga kaso ng aerial bombing at panganganyon sa Abra, Quezon, Camarines Sur, Negros Occidental, Iloilo at Bukidnon. May ilang kaso pa na nahulog malapit sa mga sakahan at komunidad ng mga sibilyan ang mga 500-lb bomba. Liban pa dito, ginagarison ang mga komunidad at pinipigilang makapaghanap-buhay sa kanilang mga sakahan o pumasok sa gubat para maghanap ng alternatibong pagkakakitaan. Pinapatay sa gutom ang masang magsasaka sa kanayunan.\n </p>\n <p>\n  Sa isla pa lamang ng Negros, hindi bababa sa 70 kaso na ng mga paglabag sa karapatang-tao ang naitala simula Enero. Katumbas ito ng halos isang kaso kada araw. Sa gitna ng kanilang paghihirap, daan-daang milyong piso ang nilulustay ng AFP sa kabi-kabila at sunud-sunod na mga operasyon nito.\n </p>\n <p>\n  <img alt=\"\" class=\"aligncenter size-full wp-image-53376\" decoding=\"async\" loading=\"lazy\" src=\"https://philippinerevolution.nu/wp-content/uploads/2024/03/2024-03-24pi_bomba-500-lb-sakahan.png\" srcset=\"https://philippinerevolution.nu/wp-content/uploads/2024/03/2024-03-24pi_bomba-500-lb-sakahan.png\"/>\n </p>\n <h2>\n  4. Sama-samang paglaban ng masang magsasaka\n </h2>\n <p>\n  Sa harap ng kainutilan ng rehimeng US-Marcos, nasa kamay ng masang magsasaka ang lahat ng batayan para singilin ito sa korapsyon, kapabayaan at mga patakarang nagpapahirap sa kanila. Dapat nilang igiit ang kinakailangang mga hakbangin para sa kagyat na kaluwagan sa kanila, kabilang ang pamamahagi ng kinakailangang pondong pang-ayuda o suportang pangkagipitan, pagpapaliban o kanselasyon sa pagbabayad utang, hindi pagbabayad ng upa sa lupa, at pagsasakatuparan ng mga kagyat na solusyon upang lutasin ang problema sa tubig.\n </p>\n <p>\n  Kasabay nito, dapat din nilang singilin ang reaksyunaryong estado sa pakikipagsabwatan nito sa mga imperyalistang kumpanya sa mina, plantasyon at mga plantang pang-enerhiya na nangdambong at sumira sa kagubatan na siyang dahilan ng malalalang epekto ng climate change sa bansa.\n </p>\n <p>\n  Sa harap nito, dapat magbuklod ang mga magasasaka upang buhayin ang diwa ng pagtutulungan para ampatin ang matinding hirap na hatid ng tagtuyot. Sa pamamagitan ng kanilang mga organisasyon, maaaring pagplanuhan ang malawakang pagpapakilos upang pagtulung-tulungan ang pagsasaayos ng sistema ng irigasyon sa kani-kanilang lugar, at paghahatian sa mapadadaloy na tubig sa kanilang mga bukid. Kasabay nito, dapat ipanawagan ng mga magsasaka ang tunay na reporma sa lupa bilang pangmatagalang solusyon sa kanilang pagdurusa.\n </p>\n <p style=\"padding-left: 40px;\">\n  <strong>\n   Kapit-bisig ang masa sa harap ng El Ni\u00f1o\n  </strong>\n </p>\n <p style=\"padding-left: 40px;\">\n  Sa Negros Occidental, koordinado at antas-antas ang plano ng mga samahang magsasaka sa pagtataguyod ng kampanyang masa para harapin ang El Ni\u00f1o. Sinimulan na nila ang mga konsultasyon, pagpupulong at kampanyang pag-aaral sa antas barangay, at target nilang pasaklawin hanggang antas bayan at distrito.\n </p>\n <p style=\"padding-left: 40px;\">\n  Inihahanda nila ang isang petisyon na naglalaman ng kanilang panawagan sa gubyerno para sa sapat na ayuda, pagkain at subsidyo sa kanilang produksyon. Paninindigan nila, kung hindi sila bibigyan ng makabuluhang tulong, handa silang kumilos nang sama-sama para sa dayalogo at komprontasyon sa lokal na mga ahensya.\n </p>\n <p style=\"padding-left: 40px;\">\n  Samantala para umagapay sa produksyon, binuhay ng mga magsasaka ang dagyaw-alayon, ang tradisyunal na porma ng pagtutulungan sa pagsasaka sa rehiyon.\n </p>\n <p style=\"padding-left: 40px;\">\n  Sa timog na bahagi ng Negros Occidental, itinakdang komunal na taniman ang isang erya sa lupang bungkalan na naipagtagumpay sa isang kampanya. Napagkasunduan nila na mais ang itatanim sa lupa. \u201cPaunang aspeto ito sa kooperasyon\u2026sinusunod namin ang balangkas ng \u201cwork points,\u201d pagbabahagi ng magsasakang kalahok. Tuwing gabi, napagkasunduan nila na ang grupo ng kababaihan ang magdidilig sa maisan.\n </p>\n <p style=\"padding-left: 40px;\">\n  Nagbunga rin ang pakikipagkaisa at gawaing alyansa nila sa panggitnang pwersa sa komunidad. Anila, malaking tulong ang mga hose na kanilang nakuhang suporta. Ito ang ginagamit nila sa pagdidilig laluna at malayo ang pinagkukunan ng tubig.\n </p>\n <p>\n  Pinatunayan na rin mismo sa kasaysayan na handang kolektibong kumilos ang mga magsasaka kung hindi tutugunan ng estado ang kalam ng kanilang sikmura.\n </p>\n <p style=\"padding-left: 40px;\">\n  <strong>\n   2016: Barikada ng mga magsasaka sa Kidapawan\n  </strong>\n </p>\n <p style=\"padding-left: 40px;\">\n  Noong 2016, anim na libong mga magsasaka mula sa iba\u2019t ibang mga prubinsya sa Mindanao ang nagbarikada sa haywey at mayor na mga daanan ng Kidapawan City, North Cotabato noong Marso 30 hanggang Abril 1 para maggiit sa lokal na gubyerno ng 5,000 sako ng bigas bilang ayuda sa kinahaharap na taggutom bunga ng El Ni\u00f1o. Panawagan din nila ang mga binhi, pataba at pestisidyo para sa kanilang mga pananim. Nakapailalim na noon ang prubinsya sa state of calamity simula pa Enero 2016.\n </p>\n <p style=\"padding-left: 40px;\">\n  Sa ilang ulit na pakikipagdayalogo ng mga lider-magsasaka sa gubernador ng prubinsya, insultong inalok lamang ang mga nagbarikada ng tig-3 kilo ng bigas. Sa halip na tugunan ang kanilang karaingan, sinugod sila ng mga pwersa ng estado at pinaulanan ng bala. Tatlong magsasaka ang napatay at higit 100 ang nasugatan.\n </p>\n <p style=\"padding-left: 40px;\">\n  Naging tampok na usapin sa bansa ang naganap na Kidapawan Masaker at nagbuklod sa maraming grupo para makiisa at maghatid ng tulong at ayuda sa mga magsasaka. Sako-sako ng bigas ang dumating sa kanila mula sa pribadong mga grupo at indibidwal, kasunod ng pagkakalantad sa kainutilan ng noo\u2019y rehimeng US-Aquino II sa pagtugon sa salantang dulot ng El Ni\u00f1o.\n </p>\n <p>\n  Sa harap ng higit pang tumitinding salanta ng El Ni\u00f1o sa maraming prubinsya, dapat kolektibong singilin ng masang magsasaka ang rehimeng US-Marcos. Ang kanyang kapabayaan at pasistang pag-atake ay nagpapaalab sa galit ng masang magsasaka at nagtutulak sa kanila sa landas ng protesta at paglaban.\n </p>\n <p>\n  ________\n  <br/>\n  <em>\n   <strong>\n    Inihanda ng:\n   </strong>\n  </em>\n  <br/>\n  <em>\n   <strong>\n    Kawanihan sa Impormasyon\n   </strong>\n  </em>\n  <br/>\n  <em>\n   <strong>\n    Partido Komunista ng Pilipinas\n   </strong>\n  </em>\n </p>\n <p>\n  <em>\n   <strong>\n    Marso 2024\n   </strong>\n  </em>\n </p>\n</div>", "zip_content": null, "zip_links": [], "source": "https://philippinerevolution.nu/2024/03/24/primer-salanta-ng-el-nino-tagtuyot-kapabayaan-at-pasismo-ng-rehimeng-marcos/", "pdf_content": "Praymer\n Salanta ng El Ni\u00f1o: \nTagtuyot, kapabayaan\nat pasismo ng rehimeng \nMarcos\nMarso 2024\n\n\nPambungad\nUpisyal nang inianunsyo nitong Marso ang paghina ng El Ni\u00f1o sa \nbansa at sa buong mundo. Gayunman, hindi ito nanganga hulugan \nng pagkasalba ng masang magsasaka at mamamayang Pilipino sa \ntuluy-tuloy pang salanta at pahirap na dulot ng tagtuyot. Sa katunayan, \ninaasahang  tatagal pa hanggang Mayo o Hunyo ang pananalasa nito sa \niba\u2019t ibang  bahagi ng bansa.\nMaraming sakahan ang nananatiling walang patubig na nagdudulot ng \npagkalanta ng mga pananim hanggang sa tuluyang pagkasira. Maraming \nalagang hayop ang nawawalan ng pagpapastuhan dahil natutuyo ang mga \ndamo at ang iba ay namamatay dahil sa sobrang init. Lumalaganap din ang \nmga kaso ng ubo, sipon, lagnat at iba pang mga karamdaman sa kawalan \nng maiinom na malinis na tubig.\nSa harap nito, usad-pagong at halos walang makabuluhang tugon sa \nkaraingan ng mga magsasaka ang rehimeng US-Marcos. Noong Enero \nlamang binuo ng kanyang gubyerno ang tinagurian nitong \n\u201ckomprehensibong\u201d plano para harapin ang salanta ng kalamidad. Huling-\nhuli na nga, iniluklok pa bilang hepe ng \u201cTask Force El Ni\u00f1o\u201d si Department \nof National Defense Secretary Gilberto Teodoro.\nSa halip na alibyo at suporta, dobleng pasakit ang tugon nito na pinatinding \nmga operasyong militar, pagpapaulan ng mga bomba at bala at pasistang \npananalasa sa kanayunan.  Ang mga operasyong ito ay  tulak ng panibagong \nutos ni Marcos sa Armed Forces of the Philippines (AFP)  na \u201cgapiin\u201d ang mga \nyunit ng BHB sa mga larangang gerilya sa katapusan ng Marso, ang lahat ng \n\"bertikal na yunit\" ng hukbo sa katapusan ng Hunyo,  at ang rebolusyonaryong \nimprastruktura sa kanayunan sa katapusan ng 2024. Nagpakawala ito ng \nilampung mga bomba, bala ng kanyon at libu-libong mga bala laban sa \nnaghihikahos na komunidad ng mga magsasaka.\nKaugnay nito, inilalabas ng Kawanihan sa Impormasyon ng Partido Komunista \nng Pilipinas ang praymer na ito na tumatalakay sa penomenong pangklima na \nEl Ni\u00f1o, mga epekto nito sa masang Pilipino at pananagutan ng rehimeng US-\nMarcos at mga kasapakat nito sa pagpapabaya sa  kagalingan ng mamamayan.\n\n\n1 | Salanta ng El Ni\u00f1o: Tagtuyot, kapabayaan at pasismo ng rehimeng Marcos1. Ano ang El Ni\u00f1o?\nAng El Ni\u00f1o ay isang padrong pangklima na naglalarawan sa hindi \nnormal o labis-labis na pag-init ng ibabaw ng karagatan (ocean \nsurface) sa gitna at silangang bahagi ng Pacific Ocean. Karaniwan itong \nnangyayari kada dalawa hanggang pitong taon, at kadalasang \ntumatagal nang siyam hanggang 12 buwan. Iniimpluwensyahan ng El \nNi\u00f1o ang kumpas ng panahon at pagkakabuo ng mga bagyo sa iba\u2019t \nibang bahagi ng mundo. Nangyayari ito sa kasalukuyan sa konteksto at \nbalangkas ng nagbabagong klima (climate change) dulot ng mga \naktibidad ng sangkatauhan.\nNagdudulot ang El Ni\u00f1o ng magkakaibang epekto sa mga rehiyon sa \nmundo. Maaaring makaranas ng labis na tagtuyot o labis na pag-ulan sa \niba\u2019t ibang panig ng mundo. (Tingnan: Kadalasang epekto ng El Ni\u00f1o sa \nmga rehiyon)\nSimula 1900, nagkaroon na ng hindi bababa sa 30 El Ni\u00f1o sa mundo. \nNaitala na pinakamalala sa kasaysayan ang El Ni\u00f1o noong 1982-1983, \n1997-1998 at 2014-2016. Kabilang ngayon ang El Ni\u00f1o 2023-2024 sa \nlimang pinakamatindi sa kasaysayan.\nEl Ni\u00f1o 2023-2024\nIdineklara ng World Meteorological Organization ang simula ng El Ni\u00f1o \n2023-2024 noong Hulyo 4, 2023. Anito, magiging pinakamalakas ito sa \npagitan ng Nobyembre 2023 at Enero 2024 bago unti-unting hihina. \nGayunman, patuloy itong makaaapekto sa pandaigdigang klima sa \ndarating na mga buwan na magpapatindi sa init na nakulong ng \ngreenhouse gas sa atmospera. Kabilang ang El Ni\u00f1o 2023-2024 sa mga \ndahilan kung bakit naitala ang 2023 bilang pinakamainit na taon sa \nkasaysayan. Inaasahang maghahatid pa ito ng matataas na temperatura \nngayong Marso hanggang Mayo-Hunyo.\n\n\n2 | Salanta ng El Ni\u00f1o: Tagtuyot, kapabayaan at pasismo ng rehimeng MarcosKadalasang epekto ng El Ni\u00f1o sa mga rehiyon\nPinagkunan: International Research Institute for Climate and Society\n\n\n\n3 | Salanta ng El Ni\u00f1o: Tagtuyot, kapabayaan at pasismo ng rehimeng Marcos2. Epekto sa Pilipinas\nKaraniwang epekto ng El Ni\u00f1o sa Pilipinas ang tagtuyot. Kabilang \nang Pilipinas sa iinda ng pinakamalalang epekto nito dulot ng  \nclimate change. Nananalasa ngayon ang El Ni\u00f1o sa 67 prubinsya sa \nwalong rehiyon sa bansa. Tinatayang aabot sa  70-76 na prubinsya sa \nsusunod pang tatlong buwan ang pipinsalain nito. Tatlumpu (30) sa \nmga prubinsyang ito ay nakararanas ngayon ng tagtuyot.\nLubhang apektado ng tagtuyot ang mga magsasaka at produksyon ng \npagkain sa bansa. Sa konserbatibong tala ng Department of Agriculture \nnoong Marso 18, umabot na sa \u20b11.75 bilyon ang pinsala sa agrikultura \nsa walong rehiyon. Apektado ng tagtuyot ang higit 32,000 ektaryang \ntaniman.\nPinakamalaki ang pinsala sa mga palayan (\u20b11.1 bilyon sa 18,000 \nektarya) kasunod ang mais (\u20b1317 milyon sa 11,000 ektarya). \nTinatayang 48,332 metriko tonelada ng palay ang napinsala habang \n18,966 metriko tonelada naman ang sa mais.\nPinakaapektadong rehiyon ang Region IV-B (Mimaropa), kasunod ang \nWestern Visayas,  Cagayan Valley, Central Luzon,  Ilocos,  Zamboanga \npeninsula, Region IV-A (Calabarzon) at Region XII (Soccsksargen). \n(Tingnan: Apektadong mga rehiyon at danyos sa agrikultura).\nNagdeklara na ng state of calamity sa pitong bayan sa buong Pilipinas \ndahil sa tagtuyot. Kabilang dito ang Bulalacao at Mansalay sa Oriental \nMindoro; Looc, Magsaysay, at San Jose sa Occidental Mindoro;  \nZamboanga City sa Zamboanga del Sur; at Pio Duran sa Albay.\nDulot ng El Ni\u00f1o, tumatampok ang samutsaring problema sa kalusugan \nng mga magsasaka at kanilang mga pamilya. Sa Central Visayas pa \nlamang, naitala ang may 6,000 sakit na maiuugnay sa El Ni\u00f1o noong \nPebrero.\n\n\n4 | Salanta ng El Ni\u00f1o: Tagtuyot, kapabayaan at pasismo ng rehimeng Marcos\nApektadong mga \nrehiyon at danyos \nsa agrikultura\nPinagkunan: Department of Agriculture, Marso 18, 2024\n\n\n5 | Salanta ng El Ni\u00f1o: Tagtuyot, kapabayaan at pasismo ng rehimeng MarcosImperyalistang paninira sa kalikasan\nSa nagdaang mga taon, pinatitindi ng imperyalistang pandarambong sa \nPilipinas ang epekto ng El Ni\u00f1o at iba pang mga kalamidad na \ntumatama dito. Sangkot ang mga dayuhang kumpanya at mga kasosyo \nnitong burges-kumprador, malalaking panginoong maylupa at mga \nburukrata-kapitalista sa mapandambong na pagmimina, mga \nmapangwasak na mga plantasyon, malalaking mga dam at iba pang \nmga proyektong sumisira sa kabundukan at kagubatan.\nAng kagubatan ng bansa ay bumagsak na sa 7 milyong ektarya, na \nkatumbas ng 23.3% sa kabuuang lupain nito. Kinukunsidera itong \nmapanganib sa kapaligiran. Patuloy na lumiit ang kagubatan sa bansa \nmula dekada 1970 dahil sa mga pagtotroso na may pahintulot mula sa \nreaksyunaryong gubyerno.\nSamantala, higit kalahati  ng 14.2 milyon ektaryang kritikal na \nwatershed sa bansa ang maituturing na hindi protektado sa ilalim ng \nreaksyunaryong batas. Tinatayang 6.8 milyong ektarya nito ang \nbulnerable sa deporestasyon, biodiversity loss, erosion, pagbaha, \npagguho ng lupa at polusyon sa tubig.\nLalo namang lumalaki ang minimina ng dayuhang mga kumpanya sa \nkabundukan ng Pilipinas. Mayroong 56 minahan (33 nickel, 12 ginto, 4 \nchromite, 4 iron, 3 tanso) sa bansa at pitong plantang napuproseso nito \nkung saan lahat ng napoprodyus ay pang-eksport. Noong unang \ntatlong kwarto ng 2023, lumaki nang 7.28% tungong \u20b1189.9 bilyon \nang halaga ng mga mineral na minina sa mga ito.\nNananatiling pinakamalaking minahan ang rehiyon ng Caraga, \nkasunod ang Region IV-B at Cagayan Valley. Sa Caraga, mayroong \ndalawang minahan ng ginto, isang chromite, 18 nickel, isang \nhydrometallurgical processing plant, at isang gold processing plant.  \nNakatakda pang magbukas ang gubyerno ng 12 proyekto sa \npagmimina ngayong unang hati ng 2024.\n\n\n6 | Salanta ng El Ni\u00f1o: Tagtuyot, kapabayaan at pasismo ng rehimeng Marcos3) Kapabayaan ng reaksyunaryong estado\nHindi na bago sa Pilipinas ang El Ni\u00f1o, ngunit tila hindi natuto sa \nnagdaang mga karanasan ang reaksyunaryong estado.\n\u2022 Noong El Ni\u00f1o 1997-1998, naitala ang mahigit \u20b15 bilyong \npagkalugi sa produksyong pang-agrikultura na sumaklaw sa \nmahigit 600,000 ektaryang lupang sakahan.\n\u2022 Noong El Ni\u00f1o 2014-2016, signipikanteng pagkalugi sa \nagrikultura din ang naranasan na umabot sa \u20b115.2 bilyon kung \nsaan 500,000 ektarya sa 57 prubinsya at dalawang lungsod ang \nnapinsala.\n\u2022 Noong 2019, umabot sa \u20b17.96 bilyon ang pagkasira ng \nagrikultura at puminsala sa tinatayang 247,610 magsasaka at \nmangingisda mula sa iba\u2019t ibang bahagi ng bansa.\nBagaman siklikong nararanasan ng bansa ang El Ni\u00f1o, walang \nginagawang makabuluhang paghahanda ang estado at puro \npalamuting proyekto at pampabango lamang ang ipinatutupad nito. \nHindi rin iilan ang pagkakataong ginagawang palabigasan ito ng mga \npulitiko para sa kikbak at korapsyon. Higit na tumitindi ang mga \npinsala nito dahil sa pagpapanatiling atrasado ng agrikultura, at ang \nsaligang suliranin ng kawalan ng lupa ng masang magsasaka sa bansa.\nSa panahon ng El Ni\u00f1o, napatitingkad ang usapin sa kawalan ng \nirigasyon sa malalaking tipak ng mga sakahan sa bansa at proyekto \npara sa rehabilitasyon ng mga nakatayo na. Dahil sa napakalimitadong \npasilidad sa irigasyon, madalas ay naiiwan ang mga magsasaka sa mga \ntigang na lupa.\nSa konserbatibong datos ng NIA noong 2022, naitala sa 67.5% (o 2.11 \nmilyong ektarya ng target na 3.13 milyong ektarya) ang nabigyan nito \nng serbisyong irigasyon sa kabila ng limpak-limpak na pondong \ninilalaan dito ng estado. Sa katunayan, posibleng mas malaki pa ang \nkabuuang bilang ng lupang dapat suplayan ng patubig sa bansa. \n\n\n7 | Salanta ng El Ni\u00f1o: Tagtuyot, kapabayaan at pasismo ng rehimeng MarcosMula 2016 hanggang 2022, nasa 2.5% o 39,300 ektarya lamang ang \ntaunang abereyds na paglawak ng irigasyon. Sa ganitong tantos, \naabutin ng 25 na taon bago maabot ang target nitong 100% target na \nantas ng irigasyon. Sa datos pa lamang na ito, malinaw na wala sa \nprayoridad ng NIA at ng estado ang lokal na produksyon ng pagkain. \nLiban dito, apektado rin ang mga irigasyon ng pagpapalit-gamit ng \nlupa na sanhi ng pagsasara ng natural na daluyan ng tubig at natural \nna kanal irigasyon. Pinsala rin sa patubig ang hatid ng pagkawasak ng \nmga kabundukan at kagubatan dulot ng imperyalistang \npandarambong. Kritikal sa pambansang sistema ng irigasyon ang 14.2 \nmilyong ektarya ng watershed area at dapat itong maprotektahan.\nHiganteng dam, hindi para sa irigasyon\nKaraniwang idinadahilan ng reaksyunaryong estado ang pagbibigay \nng serbisyong irigasyon para isagasa ang pagtatayo ng mga \nhiganteng dam. Taliwas sa mga ito, inilalaan ang mga tubig na \nnaiipon dito para sa komersyal na gamit tulad ng suplay para sa \npribatisadong mga water distributor, at mga pribadong kumpanya \nsa industriya at serbisyong pangkuryente tulad ng mga hydroelectric \npower generation. Kasalukuyang mayroong 15 malaking dam sa \nbansa. \nSa datos ng Philippine Statistics Authority (PSA) noong 2010 \nhanggang 2022, lumiit ang bahagi ng irigasyon sa paggamit ng \ntubig mula 81% tungong 75%, habang ang para sa industrya ay \ntumaas mula 10% tungong 15%, at ang serbisyo mula 9% tungong \n10%. Hindi rin lumaki ang bolyum ng tubig para sa agrikultura \n(67.8 tungong 67.9 BCM o billion cubic meter), habang ang para sa \nkuryente ay lumaki nang 22% (110.8 tungong 135 BCM) at \nmaiinom na tubig para sa distribusyon nang 117% (1.2 \ntungong\u00a02.7 BCM).\n\n\n8 | Salanta ng El Ni\u00f1o: Tagtuyot, kapabayaan at pasismo ng rehimeng MarcosKainutilan ng rehimeng US-Marcos\nIlang buwan nang ibinabalita ng DA ang mabilis na sumasaklaw na \ntagtuyot subalit kulang na kulang ang ginawang hakbang ng \nreaksyunaryong estado maliban sa mga pahayag sa midya na ayuda, \nrelip, cloud seeding, pag-aayos ng irigasyon at panawagang magtipid ng \ntubig. Naglaan diumano ng \u20b130 bilyon, pero malaking bahagi nito ay \nnakalaan sa pag-aangkat ng bigas. Wala sa prayoridad ng rehimeng \nMarcos ang pagtiyak sa kabuhayan ng masang magsasaka.\nPlano\n1. Pagbabago at pagpapaunlad sa \n\u201cStrate gic El Ni\u00f1o National \nAction Plan\u201d\n2. Bantayan ang implementasyon \nng kagyat at pangmatagalang \nsolusyon at programa sa patubig, \npagkain, enerhiya, kalusugan at \nkaligtasan \n3. Pagtitiyak na tapusin ang lahat \nng  itinatayong mga proyektong \nimprastruk turang para sa patubig \nbago ang katapu san ng Abril \n2024\n4. Maglunsad ng \u201cmalawakang \nkampanya sa impormasyon\u201d \nkaugnay ng El Ni\u00f1o\n5. Regular na magsumite ng ulat \nsa pagpapatupad ng mga \nprograma at pata karang pang-El \nNi\u00f1o\n 6. Gumawa ng  \u201cEl Ni\u00f1o Online \nPlatform\u201d bilang sentrong \nlagakan ng mga datos, \npananaliksik, dokumento atbp.Katotohanan\n\u2022 Isang lumang plano na hindi naging \nepektibo sa nakaraang mga El Ni\u00f1o \n\u2022 Unang binuo noong panahon ng \nrehimeng Arroyo\n\u2022 Kapos ang suporta sa magsasaka, \nimportasyon ang tugon sa kakulangan \nng pagkain\n\u2022 Hindi komprehensibo at huling-huli \nang mga programa\n\u2022 Lubhang kulang ang pondong \ninilalaan\n\u2022 Mabagal ang pag-usad ng mga \nproyekto\n\u2022 Pinagkukunan ng kikbak at kurakot \nng mga pulitiko\n\u2022 Huling-huli ang kampanyang \nimpormasyon\n\u2022 Karaniwang ginagamit ang \nterminong \u201cwhole of nation approach\u201d \nsa mga pulong na tila isang gera ang \nbalangkas ng paglaban sa kalamidad. \n\u2022 Hindi kapaki-pakinabang sa mga \nmagsasaka at maralita.Mga tungkulin ng palpak na Task Force El Ni\u00f1o ni Marcos Jr:\n\n\n9 | Salanta ng El Ni\u00f1o: Tagtuyot, kapabayaan at pasismo ng rehimeng MarcosNag-anunsyo ang rehimen ng pagpapakilos sa mga ahensya nito noong \nAbril 2023, isa pa noong Mayo 2023 at huli noong Disyembre 2023 para \numano tumugon sa El Ni\u00f1o. Walang naging pag-usad ang mga ito, at \nsinimulan lamang ang pagtugon sa El Ni\u00f1o nang ilabas ang Executive \nOrder No. 53 noong Enero 19, kalahating taon matapos ideklara ang \npagsisimula nito. Itinalaga ng rehimen bilang pinuno ng itinayong Task \nForce El Ni\u00f1o si Gilbert Teodoro, kalihim ng Department of National \nDefense, isang kagawarang napakalayo sa kalikasan o agrikultura. \nInianunsyo pa ng rehimeng US-Marcos noong Disyembre 2023 na \nprayoridad na hakbang nito ang pagtitiyak ng patubig para sa mga \nmagsasaka sa panahon ng pananalasa ng El Ni\u00f1o 2023-2024. Nangako \ndin itong magtatayo ng mga \u201csolar-powered irrigation units\u201d para sa \nmga sakahang nakaasa sa pag-ulan, mga proyektong pinopondohan ng \ndayuhan at mga lokal na burukrata, kabilang ang pamilyang Marcos  \nsa Ilocos Norte.\nNaglaan din ang rehimen ng karampot na tig-\u20b15,000 para sa ayuda at \nsubsidyo sa 2.3 milyong magsasakang maaapektuhan ng salanta. \nIbinabandila din nito ang limitadong \u20b125,000 pautang at \u20b120,000 na \n\u201cseguro\u201d na maaaring tanggapin ng bawat apektadong magsasaka o \nmangingisda. Naglaan din ito ng pondo para sa pagtugon sa \u201cclimate \nchange\u201d na wala namang direktang maitutulong sa masang magsasaka \nsa kagyat nilang pangangailangan. Taksil din itong nagpondo para sa \nimportasyon ng bigas.\nMalala pa, ginagamit ngayon ni Marcos ang El Ni\u00f1o upang maglaan ng \nmalaking pondo para kumita ng kikbak sa mga proyekto at programa.\nPagkalugi dulot ng kawalan ng irigasyon\nWalang katuparan sa mga pangako ni Marcos Sa Bulalacao at \nMansalay, Oriental Mindoro, apektado ang mga palayan at \nsibuyasan dahil sa kawalan ng ulan at pagkatuyo ng mga ilog na \nnagsu-suplay sa mga sakahan. Dahil walang irigasyon,  nasira ang \nmga pananim at nalugi ang mga magsasaka. Lalo silang nabaon sa \nutang lalupa\u2019t napakataas ng gastos nila sa produksyon. \n\n\n10 | Salanta ng El Ni\u00f1o: Tagtuyot, kapabayaan at pasismo ng rehimeng MarcosDumoble, at sa ilang pagkakataon ay naging triple ang gastos ng \nmga magsasaka pangunahin sa paghahabol nilang isalba ang mga \ntanim sa pag-upa sa mga water pump. Ang mga solar-powered \nirrigation na ipinagmamalaki ng DA, maging ang mga drought-\nresilient seeds na ipinamamahagi nito ay halos hindi \nnapakinabangan ng mga magsasaka, dahil sa saligan, wala ngang \nirigasyon ang mga bukid.  \nSa Bohol, kahit hindi nakalista sa mga lubhang sinasalanta ng \ntagtuyot, nangangamba ang mga magsasaka sa epekto nito sa \nkanilang sakahan. Isa dito si Tatay Boying. \"Mahirap ang \npatubig dahil nakasalalay lang kami sa ulan...sa ibang lugar may \nirigasyon, pero iilan lang ang nakikinabang, palakasan pa,\" \npahayag niya. \nReklamo ni Tatay Boying, sa regular na taniman ay hindi na nga \nsiya kumikita, lalo pa siyang mamumulubi dahil kulang ang \npatubig.\nHindi bababa sa \u20b111,000 ang kabuuang gastos niya sa kada siklo \nng pagtatanim. Nakaani siya dito ng 456 kilos o 12 sako ng palay, \nat ikakaltas dito ang 2 sako bilang kabayaran sa panginoong \nmaylupa. Kung ibebenta, kikita lamang siya ng \u20b19,120 sa presyong \n\u20b124 kada kilo ng palay. Dahil luging-lugi, at napakamahal ng \npresyo ng bigas sa merkado, hindi na lamang ibinebenta ni Tatay \nBoying ang ani.\nPagpapaulan ng bala at bomba\nHindi tubig ang pinauulan ng rehimeng US-Marcos sa kanayunan, \nkundi mga bala at bomba. Sa harap ng salanta ng El Ni\u00f1o, walang tigil \nat higit pang pinatindi ng rehimen ang mga operasyong kombat ng \nmilitar, mga pwersang paramilitar nito at ng pulis bunsod ng \npanibagong dedlayn na tuluyang gapiin ang rebolusyonaryong kilusan \nsa kanayunan sa pagtatapos ng 2024.\nNagmamadali ang AFP na \u201ctapusin\u201d ang armadong rebolusyon para \n\n\n11 | Salanta ng El Ni\u00f1o: Tagtuyot, kapabayaan at pasismo ng rehimeng Marcoshigit pang bigyan-daan ang mapangwasak na imperyalista at dayuhang \npagmimina, mga plantasyon at iba pang mapangwasak na proyekto. \nAng mga proyektong ito ay itinutulak ng mga multinasyunal na \nkumpanya, na silang pangunahing may pananagutan sa pagkawasak \nng kalikasan at ekosistema ng Pilipinas.\nSa nagdaang tatlong buwan, naitala ang mga kaso ng aerial bombing at \npanganganyon sa Abra, Quezon, Camarines Sur, Negros Occidental, \nIloilo at Bukidnon. May ilang kaso pa na nahulog malapit sa mga \nsakahan at komunidad ng mga sibilyan ang mga 500-lb bomba. Liban \npa dito, ginagarison ang mga komunidad at pinipigilang \nmakapaghanap-buhay sa kanilang mga sakahan o pumasok sa gubat \npara maghanap ng alternatibong pagkakakitaan. Pinapatay sa gutom \nang masang magsasaka sa kanayunan.\n 2 siklo \nng taniman sa isang \nektaryang palayan500lb\nna bomba\n \u20b1200,000 \nkada isa=\n\n\n12 | Salanta ng El Ni\u00f1o: Tagtuyot, kapabayaan at pasismo ng rehimeng MarcosSa isla pa lamang ng Negros, hindi bababa sa 70 kaso na ng mga \npaglabag sa karapatang-tao ang naitala simula Enero. Katumbas ito ng \nhalos isang kaso kada araw. Sa gitna ng kanilang paghihirap, daan-\ndaang milyong piso ang nilulustay ng AFP sa kabi-kabila at sunud-\nsunod na mga operasyon nito.\n4. Sama-samang paglaban ng masang \nmagsasaka\nSa harap ng kainutilan ng rehimeng US-Marcos, nasa kamay ng \nmasang magsasaka ang lahat ng batayan para singilin ito sa \nkorapsyon, kapabayaan at mga patakarang nagpapahirap sa kanila. \nDapat nilang igiit ang kinakailangang mga hakbangin para sa kagyat \nna kaluwagan sa kanila, kabilang ang pamamahagi ng kinakailangang \npondong pang-ayuda o suportang pangkagipitan, pagpapaliban o \nkanselasyon sa pagbabayad utang, hindi pagbabayad ng upa sa lupa, at \npagsasakatuparan ng mga kagyat na solusyon upang lutasin ang \nproblema sa tubig.\nKasabay nito, dapat din nilang singilin ang reaksyunaryong estado sa \npakikipagsabwatan nito sa mga imperyalistang kumpanya sa mina, \nplantasyon at mga plantang pang-enerhiya na nangdambong at sumira \nsa kagubatan na siyang dahilan ng malalalang epekto ng climate change \nsa bansa.\nSa harap nito, dapat magbuklod ang mga magasasaka upang buhayin \nang diwa ng pagtutulungan para ampatin ang matinding hirap na  \nhatid ng tagtuyot. Sa pamamagitan ng kanilang mga organisasyon, \nmaaaring pagplanuhan ang malawakang pagpapakilos upang \npagtulung-tulungan ang pagsasaayos ng sistema ng irigasyon sa kani-\nkanilang lugar, at paghahatian sa mapadadaloy na tubig sa kanilang \nmga bukid. Kasabay nito, dapat ipanawagan ng mga magsasaka ang \ntunay na reporma sa lupa bilang pangmatagalang solusyon sa kanilang \npagdurusa.\n\n\n13 | Salanta ng El Ni\u00f1o: Tagtuyot, kapabayaan at pasismo ng rehimeng MarcosKapit-bisig ang masa sa harap ng El Ni\u00f1o\nSa Negros Occidental, koordinado at antas-antas ang plano ng mga \nsamahang magsasaka sa pagtataguyod ng kampanyang masa para \nharapin ang El Ni\u00f1o. Sinimulan na nila ang mga konsultasyon, \npagpupulong at kampanyang pag-aaral sa antas barangay, at target \nnilang pasaklawin hanggang antas bayan at distrito.\nInihahanda nila ang isang petisyon na naglalaman ng kanilang \npanawagan sa gubyerno para sa sapat na ayuda, pagkain at \nsubsidyo sa kanilang produksyon. Paninindigan nila, kung hindi \nsila bibigyan ng makabuluhang tulong, handa silang kumilos nang \nsama-sama para sa dayalogo at komprontasyon sa lokal na mga \nahensya.\nSamantala para umagapay sa produksyon, binuhay ng mga \nmagsasaka ang dagyaw-alayon, ang tradisyunal na porma ng \npagtutulungan sa pagsasaka sa rehiyon.\nSa timog na bahagi ng Negros Occidental, itinakdang komunal na \ntaniman ang isang erya sa lupang bungkalan na naipagtagumpay sa \nisang kampanya. Napagkasunduan nila na mais ang itatanim sa \nlupa. \"Paunang aspeto ito sa kooperasyon...sinusunod namin ang \nbalangkas ng \"work points,\" pagbabahagi ng magsasakang kalahok. \nTuwing gabi, napagkasunduan nila na ang grupo ng kababaihan \nang magdidilig sa maisan.\nNagbunga rin ang pakikipagkaisa at gawaing alyansa nila sa \npanggitnang pwersa sa komunidad. Anila, malaking tulong ang \nmga hose na kanilang nakuhang suporta. Ito ang ginagamit nila sa \npagdidilig laluna at malayo ang pinagkukunan ng tubig.\n\n\n14 | Salanta ng El Ni\u00f1o: Tagtuyot, kapabayaan at pasismo ng rehimeng MarcosPinatunayan na rin mismo sa kasaysayan na handang kolektibong \nkumilos ang mga magsasaka kung hindi tutugunan ng estado ang \nkalam ng kanilang sikmura. \n2016: Barikada ng mga magsasaka sa Kidapawan\nNoong 2016, anim na libong mga magsasaka mula sa iba\u2019t ibang \nmga prubinsya sa Mindanao ang nagbarikada sa haywey at mayor \nna mga daanan ng Kidapawan City, North Cotabato noong Marso \n30 hanggang Abril 1 para maggiit sa lokal na gubyerno ng 5,000 \nsako ng bigas bilang ayuda sa kinahaharap na taggutom bunga ng \nEl Ni\u00f1o. Panawagan din nila ang mga binhi, pataba at pestisidyo \npara sa kanilang mga pananim. Nakapailalim na noon ang \nprubinsya sa state of calamity simula pa Enero 2016.\n\n\n\n15 | Salanta ng El Ni\u00f1o: Tagtuyot, kapabayaan at pasismo ng rehimeng MarcosSa ilang ulit na pakikipagdayalogo ng mga lider-magsasaka sa \ngubernador ng prubinsya, insultong inalok lamang ang mga \nnagbarikada ng tig-3 kilo ng bigas. Sa halip na tugunan ang \nkanilang karaingan, sinugod sila ng mga pwersa ng estado at \npinaulanan ng bala. Tatlong magsasaka ang napatay at higit 100 \nang nasugatan.\nNaging tampok na usapin sa bansa ang naganap na Kidapawan \nMasaker at nagbuklod sa maraming grupo para makiisa at \nmaghatid ng tulong at ayuda sa mga magsasaka. Sako-sako ng \nbigas ang dumating sa kanila mula sa pribadong mga grupo at \nindibidwal, kasunod ng pagkakalantad sa kainutilan ng noo\u2019y \nrehimeng US-Aquino II sa pagtugon sa salantang dulot ng El Ni\u00f1o.\nSa harap ng higit pang tumitinding salanta ng El Ni\u00f1o sa maraming \nprubinsya, dapat kolektibong singilin ng masang magsasaka ang \nrehimeng US-Marcos. Ang kanyang kapabayaan at pasistang pag-atake \nay nagpapaalab sa galit ng masang magsasaka at nagtutulak sa kanila \nsa landas ng protesta at paglaban.\nInihanda ng:\nKawanihan sa Impormasyon\nPartido Komunista ng Pilipinas\nMarso 2024", "pdf_links": ["https://philippinerevolution.nu/wp-content/uploads/2024/03/2024-03-24pi_El-Nino.pdf"], "type": "article", "title": "PRWC \u00bb (Primer) Salanta ng El Ni\u00f1o: Tagtuyot, kapabayaan at pasismo ng rehimeng Marcos", "description": "DOWNLOAD Pambungad Upisyal nang inianunsyo nitong Marso ang paghina ng El Ni\u00f1o sa bansa at sa buong mundo. Gayunman, hindi ito nanganga\u00adhulugan ng pagkasalba ng masang magsasaka at mamamayang Pilipino sa tuluy-tuloy pang salanta at pahirap na dulot ng tagtuyot. Sa katunayan, inaasahang tatagal pa hanggang Mayo o Hunyo ang pananalasa nito sa iba\u2019t ibang [\u2026]", "modified time": "2024-03-24T06:28:00+00:00", "author": ["admin"], "categories": ["Primers", "Resources"], "source_name": "Philippine Revolution Web Central"}