{"published time": "2024-03-15T16:10:08+08:00", "images": [" https://philippinerevolution.nu/wp-content/uploads/2024/03/2024-03-15_US-bases-primer-01-724x1024.png ", "https://philippinerevolution.nu/wp-content/uploads/2024/03/2024-03-15_US-bases-primer-01.png", "https://philippinerevolution.nu/wp-content/uploads/2024/03/01.uss-carl-vinson-strike-group.jpg", "https://philippinerevolution.nu/wp-content/uploads/2024/03/02.uss-abraham-lincoln-carrier-strike-group.jpg", "https://philippinerevolution.nu/wp-content/uploads/2024/03/03-uss-ronald-reagan.jpg", "https://philippinerevolution.nu/wp-content/uploads/2024/03/20240315.Mapa-Overview-ng-Archipelagic-Defense.png", "https://philippinerevolution.nu/wp-content/uploads/2023/08/20230821.EDCA-sites.png"], "content": "<div class=\"article__image article__image--portrait\">\n <img src=\" https://philippinerevolution.nu/wp-content/uploads/2024/03/2024-03-15_US-bases-primer-01-724x1024.png \" srcset=\" https://philippinerevolution.nu/wp-content/uploads/2024/03/2024-03-15_US-bases-primer-01-724x1024.png \"/>\n</div>\n<div class=\"article__content\">\n <p>\n  <a href=\"https://philippinerevolution.nu/wp-content/uploads/2024/03/2024-03-15_US-bases-primer.pdf\" style=\"display: block; width: 40%; float: left; margin-right: 20px; text-align: center; font-size: .8em;\" title=\"Click to DOWNLOAD\">\n   <img alt=\"\" class=\"aligncenter size-full wp-image-44735\" decoding=\"async\" fetchpriority=\"high\" src=\"https://philippinerevolution.nu/wp-content/uploads/2024/03/2024-03-15_US-bases-primer-01.png\" srcset=\"https://philippinerevolution.nu/wp-content/uploads/2024/03/2024-03-15_US-bases-primer-01.png\"/>\n   <br/>\n   DOWNLOAD\n  </a>\n </p>\n <h2>\n  Pambungad\n </h2>\n <p>\n  Taun-taon, paparami at papalaki ang inilulunsad ng US na mga wargames sa kalupaan, mga soberanong teritoryo at kagyat na nakapalibot na karagatan ng Pilipinas. Kasabay nito ang pagtatayo ng paparaming mga base militar, outpost at pasilidad na nagsisilbing base ng mga tropa at imbakan ng mga gamit, armas, sasakyang pandigma at iba pang arsenal (kemikal, bayolohikal at nukleyar) na ginagamit nito sa pang-uupat ng gera at \u201cpaghahanda ng teatro ng digma\u201d laban sa China. Sa bawat panahon, libu-libong tropang Amerikano ang nakatigil sa Pilipinas sa tabing ng mga paglalayag, port visit, pagsasagawa ng mga \u201cpinagsanib\u201d na mga aktibidad at walang patid na mga wargames.\n </p>\n <p>\n  Ibayong pinahihigpit ng US ang pang-operasyong kontrol nito sa Armed Forces of the Philippines (AFP), sa pamamagitan ng pagkontrol sa arsenal nito. Paparami ang itinatambak nitong mga bomba, armas at pinaglumaang mga gamit-militar sa ngalan ng \u201cmodernisasyon\u201d ng reaksyunaryong hukbo. Gamit ang mga armas na ito, agresibong nanghihimasok ang US sa kampanyang kontra-insurhensya ng AFP at rehimeng Marcos laban sa mapagpalayang kilusang Pilipino na nananatiling pinakamatatag at pinakamalaking balakid sa mga imperyalistang ambisyon nito sa rehiyon ng Asia. Dahil dito, lalong nagiging palaasa ang AFP sa ayudang pampinansya at pangmilitar ng US na dahilan na madali silang napasusunod ng US.\n </p>\n <p>\n  Banta sa buhay ng mga Pilipino at kalayaan ng bansa ang paggamit ngayon ng US sa AFP at papet na rehimen ni Marcos bilang mga tau-tauhang ipinupwesto sa harapan ng sinusulsulan nitong armadong sigalot o gera sa China. Kailangang mahigpit na pamunuan at buklurin ng Partido Komunista ng Pilipinas at ng pambansa-demokratikong kilusan ang buong sambayanang Pilipino para ipagtanggol ang karapatan ng bansa laban sa dayuhang panghihimasok militar, isulong ang hangarin para sa kapayapaan, igiit ang maka-kapayapaang patakarang panlabas, at sansalain ang pagsiklab ng inter-imperyalistang gera at pagkaladkad dito sa Pilipinas.\n </p>\n <h2>\n  1) Ano ang kabuluhan ng Balikatan at iba pang wargames ngayong 2024?\n </h2>\n <p>\n  Pinangangalandakan pareho ng US at ng AFP na \u201cpinakamalaki\u201d sa kasaysayan nito ang isasagawang ika-39 na Balikatan sa darating na Abril at Mayo. Magpopokus ito sa mga \u201csusing lokasyon\u201d sa kanlurang bahagi ng Palawan, isang lugar na makapal ang presensya ng mga barko ng China. Target na lokasyon din nito ang isla ng Mavulis, ang pinakadulong isla sa prubinsya ng Batanes na dikit sa Bashi Channel. Nasa 200 nautical miles (humigit kumulang 370 kilometro) lamang ang layo nito sa Orchid Island ng Taiwan.\n </p>\n <p>\n  Noong nakaraang taon, mahigit 17,000 tropa ang nagsagawa ng mga combat drill sa bansa (kabilang sa Batanes) kung saan 12,000 ang Amerikano, 5,000 ang Pilipino at 100 ang Australian. Sa unang pagkakataon, lalahok sa wargames ang France, isang susing alyado ng US sa Europe.\n </p>\n <p>\n  Ang Balikatan 2024 ay isa lamang sa mahigit 500 wargames at iba pang aktibidad militar na planong isagawa ng US sa Pilipinas ngayong taon. Hindi pa kasama dito ang unilateral at mas masasaklaw na wargames na isinasagawa ng US, mag-isa o kasama ang iba nitong alyado sa Asia, sa loob o malapit sa teritoryong karagatan ng Pilipinas nang walang partisipasyon ang AFP.\n </p>\n <p>\n  Kabilang sa mga ito ang \u201clarge deck exercises\u201d na isinagawa ng US sa Philippine Sea sa silangang bahagi ng Taiwan, gamit ang dalawang warship nito at nilahukan ng katulad na barko ng Japan. Ang malalaking barko na ito, na tinatawag ding \u201clumulutang na mga base militar\u201d ay namamalagi nang walang taning at pahintulot sa mga teritoryong dagat ng Pilipinas sa bisa ng ekstrateritoryal na mga karapatan na iginawad ng papet na estadong Pilipino sa US.\n </p>\n <p>\n  <strong>\n   Lumulutang na mga base militar ng US sa Asia na may lulang 7,000 tauhan at 90 sasakyang panghimpapawid:\n  </strong>\n </p>\n <figure aria-describedby=\"caption-attachment-52819\" class=\"wp-caption aligncenter\" id=\"attachment_52819\" style=\"width: 1024px\">\n  <img alt=\"Carl Vinson aircraft carrier na nasa Pacific noong Hulyo 2021 (US Navy)\" class=\"size-full wp-image-52819\" decoding=\"async\" src=\"https://philippinerevolution.nu/wp-content/uploads/2024/03/01.uss-carl-vinson-strike-group.jpg\" srcset=\"https://philippinerevolution.nu/wp-content/uploads/2024/03/01.uss-carl-vinson-strike-group.jpg\"/>\n  <figcaption class=\"wp-caption-text\" id=\"caption-attachment-52819\">\n   Carl Vinson aircraft carrier na nasa Pacific noong Hulyo 2021 (US Navy)\n  </figcaption>\n </figure>\n <p>\n </p>\n <figure aria-describedby=\"caption-attachment-52817\" class=\"wp-caption aligncenter\" id=\"attachment_52817\" style=\"width: 1440px\">\n  <img alt=\"USS Abraham Lincoln (CVN 72), namumunong barko ng Abraham Lincoln Carrier Strike Group, noong Agosto 11, 2022 matapos ang pagpakat nito sa Indo-Pacific (US Navy)\" class=\"size-full wp-image-52817\" decoding=\"async\" src=\"https://philippinerevolution.nu/wp-content/uploads/2024/03/02.uss-abraham-lincoln-carrier-strike-group.jpg\" srcset=\"https://philippinerevolution.nu/wp-content/uploads/2024/03/02.uss-abraham-lincoln-carrier-strike-group.jpg\"/>\n  <figcaption class=\"wp-caption-text\" id=\"caption-attachment-52817\">\n   USS Abraham Lincoln (CVN 72), namumunong barko ng Abraham Lincoln Carrier Strike Group, noong Agosto 11, 2022 matapos ang pagpakat nito sa Indo-Pacific (US Navy)\n  </figcaption>\n </figure>\n <p>\n </p>\n <figure aria-describedby=\"caption-attachment-52818\" class=\"wp-caption aligncenter\" id=\"attachment_52818\" style=\"width: 1083px\">\n  <img alt=\"USS Ronald Reagan (CVN-76) habang bumabyahe sa Balabac Strait at patungo sa South China Sea noong Hulyo 12, 2022 (US Navy)\" class=\"size-full wp-image-52818\" decoding=\"async\" loading=\"lazy\" src=\"https://philippinerevolution.nu/wp-content/uploads/2024/03/03-uss-ronald-reagan.jpg\" srcset=\"https://philippinerevolution.nu/wp-content/uploads/2024/03/03-uss-ronald-reagan.jpg\"/>\n  <figcaption class=\"wp-caption-text\" id=\"caption-attachment-52818\">\n   USS Ronald Reagan (CVN-76) habang bumabyahe sa Balabac Strait at patungo sa South China Sea noong Hulyo 12, 2022 (US Navy)\n  </figcaption>\n </figure>\n <h3>\n </h3>\n <h3 style=\"padding-left: 40px;\">\n  Aligaga ang Batanes sa presensya ng mga Amerikano\n </h3>\n <p style=\"padding-left: 40px;\">\n  Naubos ang bigas sa isla ng Batan, Batanes noong Abril 2023 nang mag-panic buying ang mga residente matapos mabalitaan na dadagsa sa isla ang mga tropang Amerikano para sa wargames ng Balikatan. Batid nilang paghahanda ang wargames sa posibleng pakikipaggirian sa Taiwan, kahit pa itinatanggi ito pareho ng AFP at US. \u201cAyaw naming madamay sa gulo,\u201d ang namayaning sentimyento sa isla sa panahong iyon.\n </p>\n <p style=\"padding-left: 40px;\">\n  Lumaganap ang ligalig sa pinakamaliit na prubinsya sa Pilipinas nang gamitin ito ng US sa Balikatan bilang palaruan ng mga tropa. Dinagsa ang maliit na isla ng libu-libong tropa, daan-daan mga sasakyang pandagat at panghimpapawid, mga kanyon at iba pang armas. Isinagawa rito ang simulated na mga \u201cbeach landing\u201d o pagsampa ng mga amphibious na mga sasakyang pandigma ng US sa baybay, paglapag ng naglalakihan at sobrang iingay na Osprey sa mga burol, at pagpapaputok ng nakabibinging mga kanyong HIMARS (High Mobility Artillery Rocket System).\n </p>\n <h2>\n  2) Ano ang \u201cstrategic island defense\u201d ng AFP?\n </h2>\n <p>\n  Ilang buwan nang bukambibig ng mga upisyal ng US, AFP at ni Marcos ang \u201cpagpihit\u201d ng AFP mula \u201cinternal na depensa\u201d tungong \u201ceksternal na depensa\u201d dahil \u201cmahina na\u201d o \u201cnagapi na\u201d ang Bagong Hukbong Bayan. Noong simula ng taon, inianunsyo ni Gilbert Teodoro, kalihim ng Department of National Defense, ang pagkakabuo ng Comprehensive Archipelagic Defense Concept (CADC) ng AFP. Ang plano sa depensang ito ay para diumano sa proteksyon ng exclusive economic zone ng Pilipinas sa Palawan (kung saan palagian ang presensya ng mga barkong Amerikano at Chinese), at sa Batanes (na balak gawing himpilan ng US dahil sa lapit nito sa Taiwan).\n </p>\n <p>\n  Sa aktwal, karugtong ang CADC sa kapangalang \u201carchipelagic defense strategy\u201d ng US na na nagtulak para sa paglalatag ng sistema ng mga misayl at kanyon sa tinagurian nitong \u201cfirst-island chain.\u201d Inilalako ang estratehiyang ito bilang paraan para pigilan ang paglawak ng \u201cbanta\u201d ng kapangyarihang militar ng China. Sa likod ng estratehiyang ito ang pagbibigay sa mainland ng US ng \u201cmalalim na depensa\u201d oras na sumiklab ang gera sa pagitan nito at ng China. Ibig sabihin, ang mga bansang nasa \u201cfirst-island chain\u201d ang pangunahing iinda ng salantang ihahatid ng isang gerang US-China, sakaling ito ay sumiklab.\n </p>\n <p>\n  Bahagi ng estratehiyang ito ang pagpapalakas ng US ng presensya ng mga tropa at pagpwesto ng mga sandata sa mga base militar nito sa Japan at South Korea. Malaking bahagi nito ang pagtadtad ng US sa hilaga at kanlurang bahagi ng Pilipinas ng mga base militar at pasilidad na magsisilbing lunsaran ng atakeng misyal na babagsak sa loob mismo ng mainland ng China.\n </p>\n <p>\n  <em>\n   Tingnan ang mapa:\n  </em>\n  <strong>\n   Pangkalahatang Pagtanaw sa Estratehiyang Archipelagic Defense\n  </strong>\n </p>\n <p>\n  <img alt=\"\" class=\"aligncenter size-full wp-image-52820\" decoding=\"async\" loading=\"lazy\" src=\"https://philippinerevolution.nu/wp-content/uploads/2024/03/20240315.Mapa-Overview-ng-Archipelagic-Defense.png\" srcset=\"https://philippinerevolution.nu/wp-content/uploads/2024/03/20240315.Mapa-Overview-ng-Archipelagic-Defense.png\"/>\n </p>\n <p>\n  Taliwas sa katawagan nito, ang \u201carchipelagic defense strategy\u201d ay isang planong opensibo. Pinapayungan ito ng agresibo at mas masaklaw na Indo-Pacific Security Strategy. Kasabay nito ang pagpapalakas ng US ng mga alyansang militar nito sa Asia, tulad ng AUKUS (Australia-United Kingdom-United States) at QUAD (US, UK, India at Japan).\n </p>\n <h2>\n  3) Ilan na ang itinayong base militar at pasilidad ng US sa ilalim ng EDCA?\n </h2>\n <p>\n  Sa buong 2023, umarangkada ang pagkukumpuni ng mga luma at konstruksyon ng mga bagong base at pasilidad ng US, gamit ang pondo ng bayan, rekurso ng mamamayan at lakas-paggawa ng papet nitong AFP. Mismong si Gilbert Teodoro, kalihim ng Department of Defense, ang umikot ng bansa para tiyakin ang pagtatapos sa 95 proyekto (mula 32) sa siyam na itinalagang \u201cAgreed Location\u201d sa ilalim ng EDCA.\n </p>\n <p>\n  Kabilang sa mga natapos na ang imbakan ng jetfuel at konstruksyon ng \u201ccommand center\u201d ng mga sundalong Amerikano sa Lal-lo Airpot sa Cagayan (isang sibilyan paliparan); pagpapalapad ng paliparan at konstruksyon ng bodega at garaheng pang-eroplano (hangar) sa Basa Airbase sa Pampanga; lagakan ng jetfuel sa Mactan-Benito Ebuen Air Base sa Cebu; at malalaking gusali at baraks sa Fort Magsaysay sa Nueva Ecija. Nagsimula na rin ang pagpalalim ng daungan, paglatag ng paliparan at konstruksyon ng kampo militar sa Balabac Island sa Palawan at iba pang \u201cEDCA site\u201d na para sa eksklusibong gamit ng US.\n </p>\n <p>\n  <em>\n   Tingnan ang mapa:\n  </em>\n  <strong>\n   EDCA Sites\n  </strong>\n </p>\n <p>\n  <img alt=\"\" class=\"aligncenter size-full wp-image-46012\" decoding=\"async\" loading=\"lazy\" src=\"https://philippinerevolution.nu/wp-content/uploads/2023/08/20230821.EDCA-sites.png\" srcset=\"https://philippinerevolution.nu/wp-content/uploads/2023/08/20230821.EDCA-sites.png\"/>\n </p>\n <p>\n  Noong Setyembre 2023, inianunsyo ng US ang kagustuhan nitong dagdagan ang siyam na umiiral nang base. Pero bago pa nito, naiulat na ng mga masang apektado ang paglalagi ng mga tropang Amerikano at pag-iral ng kanilang mga pasilidad sa Ilocos Norte at ilang bahagi ng Ilocos Sur at Oriental Mindoro. Ginagamit na rin ng mga pwersang nabal ng US ang dating Subic Naval Base sa Zambales na binili ng isang Amerikanong kumpanya sa armas mula sa Hanjin Industries, matapos magsara ito noong 2019. Napabalita rin ang pagtatambak ng US ng gamit-militar sa 25-ektaryang \u201ckampo ng AFP\u201d sa Calayan Islands sa Cagayan at ang pagtatayo nito ng dalawang \u201csibilyang daungan\u201d sa Batan Island sa Batanes matapos gamitin ang isla sa Balikatan noong 2023. Nitong Marso, isiniwalat ng isang senador na sa aktwal, 16 na at hindi na lamang siyam ang pinauunlad na \u201cEDCA site\u201d para sa US.\n </p>\n <p>\n  Liban dito ang permanenteng nakabaseng mga tropang US na hindi nakapailalim sa kasunduang EDCA, katulad sa Zamboanga at Basilan sa ilalim ng Operation Pacific Eagle-Philippines, pati ang iba\u2019t ibang mga pasilidad pangkomunikasyon (Samar, Cebu, Mindoro, Boracay, Pangasinan, at marami pang lugar) na hindi inaamin ng AFP at ng US.\n </p>\n <h3 style=\"padding-left: 40px;\">\n  Tagabitbit ng mga sundalong Amerikano sa Ilocos Norte\n </h3>\n <p style=\"padding-left: 40px;\">\n  Nang maglunsad ng military drills ang US sa San Joaquin, Sarrat, Ilocos Norte noong Marso 2023, isinangkot nito ang ilang sibilyan sa barangay. \u201c(Sa treyning), kami ang nagbubuhat sa mga sundalong Amerikano na kunwari ay mga kaswalti sa gera,\u201d kwento ng isang residenteng pinalahok sa pagsasanay. \u201cIbig sabihin, \u2018pag totoong gera na ay kami ang tagabuhat sa mga sundalong Amerikano na makakaswalti. Ang bibigat pa naman nila!\u201d\n </p>\n <p style=\"padding-left: 40px;\">\n  Bagamat walang \u201cAgreed Location\u201d sa Ilocos Norte, umiiral ang mga imprastruktura at pasilidad militar ng US dito. Inangkin ng US ang 30 ektaryang lupa sa Barangay Bobon, Burgos, kung saan nakapwesto ang 40 kanyong howitzer. May mga itinayo ring gusali ang mga sundalong Amerikano na ipinagmamayabang pa nilang ginagamit para sa pagsubaybay o monitoring sa galaw ng militar ng China. Nagtatayo rin ang US ng seawall na kasinlapad ng kalsada bilang portipikasyon ng kanilang base, na sagabal sa paglusong at pag-ahon ng mga mangingisda sa dagat.\n </p>\n <p style=\"padding-left: 40px;\">\n  Nang magkaroon ng 7-araw na simulation at live fire exercises sa lugar, hindi nakapangisda ang maliliit na mangingisda. \u201cMahirap ang lagay natin dito,\u201d pahayag ng isang mangingisda. \u201cPaano na lang kapag nasa laot tayo tapos biglang nagputukan ang kanilang mga rocket?\u201d\n </p>\n <h2>\n  4) Anu-anong mga tagibang na kasunduan ang ginagamit ng US para panatilihin ang presensya nito sa bansa?\n </h2>\n <p>\n  Noong Mayo 1, 2023, pinirmahan nina Ferdinand Marcos Jr at Joseph Biden, presidente ng US, ang Bilateral Defense Guidelines, isang dokumentong muling nagpatibay sa Mutual Defense Treaty (MDT) ng 1951, isang kolonyal na kasunduang nagtali sa Pilipinas sa patakarang panlabas ng US. Sa \u201cgabay\u201d na inihanda ng US, itinakda nito ang pagpopondo, pagsasanay at pag-aarmas sa AFP para pagsilbihin ang papet na hukbo sa mga layunin nito laban sa China. Noong Abril 2023, pinirmahan ng Pilipinas ang isang 5-10 taong planong panseguridad para sa \u201cmodernisasyon\u201d ng mga armas, kampo at pasilidad ng AFP.\n </p>\n <p>\n  Mula nang umiral ang MDT, nagsilbi itong salalayan ng tahasang panghihimasok ng US sa mga panloob na usaping pambansa at pagkaladkad sa Pilipinas sa mga gerang pinasok ng US sa nagdaang pitong dekada.\n </p>\n <p>\n  Noong 1947, itinulak ng US ang Military Bases Agreement (MBA) at ginamit ang 65,000 libong ektaryang lupang agrikultural at lupang ninuno para maging base ng mga sundalong Amerikano, at imbakan ng mga sandata nito, kabilang ang mga armas nukleyar. Ang mga baseng ito ay ginawang lunsaran ng mga pwersang pang-agresyon ng US sa mga gerang ito.\n </p>\n <p>\n  Nagsilbing tuntungan ang MDT ng iba pang tagibang na kasunduang militar, laluna matapos ibasura ang Senado ng Pilipinas ang MBA noong 1992. Kabilang sa mga ito ang:\n </p>\n <p style=\"padding-left: 40px;\">\n  <strong>\n   Visiting Forces Agreement:\n  </strong>\n  1998, pinirmahan ng rehimeng Ramos. Nagpahintulot sa libreng paglabas-masok at pamamalagi ng malalaking bilang ng mga tropang Amerikano, at nagbigay sa kanila ng mga ekstrateritoryal na karapatan.\n </p>\n <p style=\"padding-left: 40px;\">\n  Noong 2006, binuo ng US ang Security Engagement Board (SEB), batay sa VFA, para itakda ang \u201ckomun\u201d na mga aktibidad\u201d ng AFP at mas madaling pamahalaan ang malalaking wargames tulad ng Balikatan. Sa pamamagitan din ng SEB, itinatakda kung ano ang mga pinaglumaang sandata na \u201cbibilhin\u201d ng Pilipinas sa US, sa ilalim ng programang Foreign Military Funding ng US.\n </p>\n <p style=\"padding-left: 40px;\">\n  <strong>\n   Enhanced Defense Cooperation Agreement:\n  </strong>\n  2014, pinirmahan ng rehimeng Aquino II. Nagpahintulot sa pagtatayo ng mga ekslusibong pasilidad at base militar ng US sa loob ng mga kampo militar ng AFP para gamitin ang mga ito na tambakan ng mga gamit militar ng US, o pahingahan ng mga tropang Amerikano sa bansa.\n </p>\n <p style=\"padding-left: 40px;\">\n  Ito ngayon ang tuntungan para itayo ang mga base militar saanman gustuhin ng US sa bansa.\n </p>\n <h2>\n  5) Totoo ba ang sinasabi ng AFP na tututok na ito sa \u201cexternal defense\u201d at iiwan na nito ang counterinsurgency?\n </h2>\n <p>\n  Sa ngayon, walang nakikitang indikasyon na balak ng AFP na ituon ang pansin nito sa \u201cexternal defense\u201d o panlabas na depensa, sa kabila ng mga pahayag ng kalihim ng DND. Hanggang ngayon, mayorya ng mga batalyon nito ay nakatutok sa mga larangang gerilya ng BHB sa kabila ng bukambibig nitong \u201cinsurgency-free\u201d na ang marami, kundiman lahat, ng mga prubinsya at idineklara na nito ang kalagayang \u201cStable Internal Peace and Security\u201d sa maraming bahagi ng bansa.\n </p>\n <p>\n  Katunayan, muling nagbigay ng dedlayn si General Romeo Brawner Jr, kumander ng AFP, nitong Marso para durugin ang lahat ng larangang gerilya pagsapit ng Marso 31, lahat ng mga bertikal na pormasyon ng BHB sa Hunyo 30, at lahat ng yunit ng BHB sa katapusan ng taon. Sinabayan ang atas na ito ng pag-arangkada ng mga pambobomba at pang-iistraping mula sa ere at walang patumanggang panganganyon sa Abra, Negros, Bukidnon, Iloilo at Quezon. Walang awat din ang mga paglabag ng mga yunit nito sa mga batas ng modernong digma, at mga karapatang-tao ng milyun-milyong sibilyan.\n </p>\n <p>\n  Mula 2021, nagbuhos ang US ng $2.1 bilyong halaga ng armas na ibinigay o ibinenta sa Pilipinas kabilang ang mga jet fighters, misayl, bomba, howitser, at iba pang armas. Sa kumpas ng US, pinaigting ng AFP ang gerang kontra-rebolusyonaryo na kinatangian ng paggamit ng terorismo ng estado. Kasabay ng sinimulang Operation Pacific Eagle-Philippines, itinulak ng gubyernong Trump kay Duterte noong Oktubre 2017 ang pagdedeklarang terorista sa Partido at BHB at pagtatapos ng usapang pangkapayapaan. Sa tulak din ng US at ng mga ahente nito sa AFP at sektor panseguridad, isinabatas noong 2020 ang mas mabagsik na \u201cAnti-Terrorism Law.\u201d\n </p>\n <p>\n  Mula noon ay ipinatupad ang mga brutal na taktikang kontra-gerilya na ginamit rin ng US sa Vietnam kabilang ang panghahamlet, ekstrahudisyal na pamamaslang, at pambobomba mula sa himpapawid. Ang laganap na mga kaso ng mga paglabag ng AFP at PNP sa mga karapatang-tao at paglapastangan sa internasyunal na makataong batas ang nagtutulak sa ilang progresibong mambabatas sa US na igiit na ihinto ng US ang pagbibigay ng ayudang militar sa Pilipinas.\n </p>\n <h2>\n  6) Ano ang mga ugat ng ribalang militar ng US at China?\n </h2>\n <p>\n  Ribalang pang-ekonomya ang ugat ng giriang US at China, na nagsimulang umigting noong kalagitnaan ng dekada 2000. Bago ito, matagal na naging magkatuwang sa ekonomya ang US at China. Mula katapusan ng dekada 1970, sinuportahan ng US ang tuluy-tuloy na transpormasyon ng China mula sa pagiging sosyalista tungo sa pagiging kapitalista, kasabwat ang mga monopolyong burukratang kapitalista sa China. Pinaburan ng US ang China sa kalakalan at pamumuhunan (\u201cmost favored nation\u201d). Pinahintulutan nitong makapagpaunlad ng sariling industriya ang China kasabay ng paglipat ng papalaking bahagi ng produksyon, laluna sa larangan ng teknolohiya.\n </p>\n <p>\n  Pinakinabangan ng mga monopolyo-kapitalista sa estado sa China ang opensiba ng neoliberalismo o liberalisasyon, deregulasyon, at pribatisasyon sa China at sa buong mundo. Mabilis na natransporma ang China tungo sa isang bagong usbong na imperyalistang kapangyarihan. Ang mga monopolyo-kapitalista sa China ay nagluwas ng kapital sa anyo ng mga pautang at pamumuhunan. Katuwang ang Russia, nagtatag ito ng sariling blokeng pang-ekonomya (BRICS) at alyansang militar (Shanghai Cooperation Organization).\n </p>\n <p>\n  Ilang ulit na pinalakas ng China ang kanyang pwersang militar at ang mga operasyon nito sa ibayong dagat. Kabilang dito ang pagtatayo ng mga base militar sa pitong artipisyal na isla sa South China Sea at sa loob ng teritoryong pandagat ng Pilipinas, upang kontrolin ang rutang pangkalakalan dito.\n </p>\n <p>\n  Ang pagtatayo ng mga base militar na ito ay tahasang agresyong militar at labag sa karapatang pandagat ng Pilipinas na kinilala sa desisyon ng International Arbitral Tribunal sa ilalim ng United Nations Convention on the Laws of the Seas (UNCLOS). Sa panahon ng sabwatang pang-ekonomya, nagpikit-mata ang US sa ganitong pagpapalakas ng China.\n </p>\n <p>\n  Kasunod ng krisis sa pinansya noong 2008, lumakas ang reklamo ng US sa tagibang nitong kalakalan sa China, pagkontrol ng China sa malaking bahagi ng pandaigdigang kalakalan. Itinulak ng US ang pagbubuo ng mga bloke sa kalakalan na nag-etsapwera sa China, kasabay ng pagpapatupad ng mga patakarang proteksyunista. Noong 2011, idineklara ng gubyernong Obama ng US ang \u201cpivot to Asia\u201d na pagpihit ng pokus ng mga pwersang militar nito mula sa Europe at Middle East patungo sa Asia.\n </p>\n <p>\n  Sa ilalim ng gubyernong Trump hanggang sa gubyernong Biden, ipinataw ng US ang mga hakbanging panggigipit sa ekonomya ng China, diumano para parusahan ito sa hindi pagsunod sa \u201cmga pandaigdigang alituntunin.\u201d Nagpataw din ang US ng panggigipit sa pag-aangkat ng mga produktong agrikultural mula sa China.\n </p>\n <h3 style=\"padding-left: 40px;\">\n  Animo\u2019y gera sa karagatan ng Mindoro\n </h3>\n <p style=\"padding-left: 40px;\">\n  Nagmistulang lugar-digmaan ang karagatan ng Occidental Mindoro nang ilunsad dito ng US ang isang \u201cmaritime cooperative activity\u201d noong Enero sa Cabral Island, saklaw ng West Philippine Sea. Habang nagpapakitang-gilas ang mga Amerikanong sundalo, kasama ang kanilang mga utusang Pilipinong sundalo, nagmanman sa kanila ang dalawang barkong pandigma ng China sa di kalayuan.\n </p>\n <p style=\"padding-left: 40px;\">\n  Layunin ng MCA ang paghahanda ng US sa mga barko at hukbong nabal ng Pilipinas para isabak ang mga ito sa gerang nabal laban sa China. Tatlo nang gayong aktibidad ang sunud-sunod na isinagawa ng US mula Disyembre 2023 hanggang Pebrero ngayong taon.\n </p>\n <h2>\n  7) Ano ang tindig ng Partido sa usapin ng Taiwan?\n </h2>\n <p>\n  Sinusuportahan ng PKP ang mamamayan ng Taiwan sa militanteng paglaban nila sa paggamit ng US sa Taiwan bilang piyesa sa estratehiyang heyopulitikal. Binabatikos nito ang panghihimasok ng US sa mga usaping panloob ng China, gayundin ang militaristang tugon ng China. Sinusuportahan nito ang hangarin ng proletaryado at mamamayan pareho ng China at Taiwan para sa mapayapa at mahinahong paglulutas ng usapin ng muli nilang pagsasama.\n </p>\n <p>\n  Naninidigan ang PKP, at ang proletaryo at mamamayang Pilipino, kasama ang buong mundo, laban sa pang-uupat ng US ng gera sa Asia at laban sa paggamit nito sa Pilipinas bilang lunsaran ng mga agresyon sa Taiwan at laban sa China.\n </p>\n <p>\n  Matagal nang ginagamit ng US ang Taiwan bilang pyesa sa hegemonismo nito sa Asia at sa pang-ekonomya at pangmilitar na pakikipagharapan sa China. Sa nakaraang 75 taon, ginamit nito ang Taiwan bilang kutang pang-ekonomya at pangmilitar upang isulong ang estratehikong heyopulitikal na interes nito sa rehiyong Asia-Pacific. Itinuturing ng US ang Taiwan na bahagi ng estratehiyang \u201cfirst-island chain\u201d para pigilan ang pag-angat at paglakas ng China bilang imperyalistang karibal. Aktibo nitong pinopondohan at itinutulak ang mga grupo sa Taiwan para igiit ang \u201cindependensya\u201d para pahinain ang hawak dito ng China. Patuloy itong nagbubuhos ng pondo upang itaas ang lakas-militar ng Taiwan.\n </p>\n <h2>\n  8) Sisiklab na ba ang imperyalistang gera sa pagitan ng US at China?\n </h2>\n <p>\n  Sa pang-uupat ng US laban sa China, lumalaki ang posibilidad ng pagsiklab ng gera. Manipestasyon ito ng pagsidhi ng ribalang inter-imperyalista sa gitna ng malawak na krisis ng pandaigdigang sistemang kapitalista.\n </p>\n <p>\n  Pinipilit ng US na panatilihin ang sarili bilang pangunahin at natatanging kapangyarihan sa buong mundo. Pagtatangka ito na baguhin ang namumuong hatian ng mundo at agawin ang mga pamilihan at pinagkukunan ng mga hilaw na materyales na nasa kontrol ng mga karibal nitong imperyalistang kapangyarihan. Inuudyukan ng US ang China kasabay ng tuluy-tuloy na panggagatong nito ng gera sa Ukraine laban sa Russia.\n </p>\n <p>\n  Ang mga gerang pinasisiklab ng US ay labis na pinakikinabangan ng pinakamalalaking kumpanyang militar ng US na tumatabo ng bilyun-bilyong dolyar na tubo. Sa Ukraine, naitambak ng US ang malaking bahagi ng sarplas na kagamitang militar nito, habang tinutulak ang iba pang mga alyadong imperyalista na ibigay ang mga abanteng sandata. Itinatambak rin ng US ang mga sarplas na kagamitang militar sa Pilipinas.\n </p>\n <p>\n  Gayunman, walang saysay at mabibigo lamang ang anumang pagtatangka ng US na lusubin ng mga armadong pwersa ang China, katulad ng ilang ulit nang napatunayan sa kasaysayan na pinasok ng mga tropang Amerikano ang mainland Asia (Vietnam, Korea, China). Batid ito ng mga ekspertong militar ng US kaya ang sinisikap nitong likhaing senaryong militar ay ang itulak ang China na \u201clusubin\u201d ang Taiwan upang mabigyang katwiran na \u201cipagtanggol ang Taiwan.\u201d Layunin ng lahat ng ito ang itulak ang China na gumawa ng hakbangin at pwersahin itong \u201cunang magpapaputok\u201d (\u201cown the starting gun\u201d ang salita ni Lt. Gen. James Bierman ng Third Marine Expeditionary Force). Inihalintulad ni Bierman ang pagpapalakas ngayon ng US ng presensyang militar sa Japan at Pilipinas sa ginawang ilang taong paghahanda ng US sa gera sa Ukraine kontra sa Russia.\n </p>\n <h2>\n  9) Bakit banta sa buhay at kalayaan ng mga Pilipino ang panunulsol ng US ng gera sa Asia?\n </h2>\n <p>\n  Ang kaliwa\u2019t kanang panunulsol ng US ng mga gera, partikular na ang pang-uupat ng kumprontasyong militar sa China sa usapin ng Taiwan, pati na ang pagtulak sa pagpapalakas ng mga operasyon ng Philippine Navy at Philippine Coast Guard sa West Philippine Sea, ay naghahatid ng malaking banta sa buhay ng mga Pilipino at kalayaan ng bansa, gayundin sa buhay at kalayaan ng iba\u2019t ibang bansa sa mundo.\n </p>\n <p>\n  Ang mga pagtatayo ng mga base militar ng US bilang bahagi ng paghahanda sa \u201cteatro ng digma\u201d ng US kontra China ay tuwirang paglapastangan sa karapatan ng Pilipinas sa pagpapasya-sa-sarili. Ang paggamit ng US sa AFP bilang suportang pwersa sa mapandigmang agresyon ay lalong yumuyurak sa kasarinlan ng bansa.\n </p>\n <p>\n  Tahasang ipinagkakait nito ang karapatan ng mga Pilipino na magkaroon ng nagsasariling patakarang panlabas. Inaagaw nito sa mga Pilipino ang karapatang pagpasyahan kung ang paglahok sa gerang itinutulak ng US ay alinsunod sa pambansang interes at kagustuhan ng mga Pilipino.\n </p>\n <p>\n  Dinadawit ng US ang Pilipinas sa agresibong patakarang pangmilitar nito. Ang posibilidad na gamitin ng US ang mga pasilidad nito sa Pilipinas para magpalipad ng mga misayl, ilunsad ang mga jetfighter, o serbisyuhan ang mga barkong pandigma nito, ay hindi malayong gamiting dahilan para targetin ang bansa ng ganting-salakay ng China.\n </p>\n <p>\n  Ang pagiging sunud-sunuran ng rehimeng Marcos sa mga utos ng US at pagtatraydor sa kasarinlan ng Pilipinas ang dahilan na ang bansa ay nadadawit sa mga gerang walang kinalaman sa kanyang pambansang interes. Kapalit ng ayudang militar at pampulitikang pabor, bulag na sinusunod ng rehimeng Marcos ang kagustuhan at pangangailangan ng militar na US para sa pagtatayo ng mga base at pasilidad.\n </p>\n <p>\n  Sa kabilang panig, tulad ng rehimeng Duterte, wala ring gulugod ang rehimeng Marcos sa harap ng tahasang paglapastangan ng China sa teritoryong pandagat ng Pilipinas sa pagtatayo doon ng mga base militar, at pagkamkam ng China sa yamang karagatan ng Pilipinas. Ang pang-aaping ito ng China sa Pilipinas, laluna sa mga mangingisdang Pilipino, ay ginagamit ngayon ng US na publisidad para bigyang matwid at kunin ang simpatya ng mga Pilipino sa ginagawa nitong pagpapalakas ng presensyang militar sa South China Sea.\n </p>\n <h2>\n  10) Ano ang mga tungkulin ng rebolusyonaryong kilusan sa paglaban ng imperyalistang gera sa pagitan ng US at China, at iba pang mga imperyalistang gera sa mundo?\n </h2>\n <p>\n  Tungkulin ng rebolusyonaryong kilusan na buklurin ang sambayanang Pilipino sa ilalim ng bandila ng patriyotismo at pakilusin ang mamamayan para tumindig, manindigan at ipagtanggol ang buhay at kalayaan ng bansa. Iluwal ang makapangyarihang kilusang anti-imperyalista at laban sa mga imperyalistang digma. Kung hindi, malamang na tuluyang mahigop ang bansa sa alimpuyo ng inter-imperyalistang gera at papasok ang bansa sa panibagong kabanata ng pambansang pagdurusa.\n </p>\n <p>\n  Dapat ipaglaban ng sambayanan ang kagyat na makabayang kahingian ng pagbabasura ng MDT, EDCA, VFA at lahat ng hindi pantay na kasunduang militar sa US.\n </p>\n <p>\n  Kailangang magkaisa sila para labanan ang planong pagtatayo ng mga bagong base militar at pasilidad sa Pilipinas at lansagin ang umiiral nang base militar at pasilidad ng US sa Pilipinas at palayasin ang lahat ng tropang Amerikano sa Pilipinas.\n </p>\n <p>\n  Kailangan nilang ipanawagan ang pagwawakas ng US Operation Pacific Eagle-Philippines at pagbuwag ng mga operasyon nito sa bansa.\n </p>\n <p>\n  Dapat nilang ipatigil ang paglulunsad ng Balikatan, iba pang mga mapang-upat na wargames at iba pang mapanghimasok na aktibidad militar.\n </p>\n <p>\n  Kasama ang mga kaibigan at maka-kapayapaang mga mamamayan sa ibang bansa, dapat itulak ang US na itigil ang ayudang militar sa pasistang rehimeng Marcos.\n </p>\n <p>\n  Kasabay ng paglaban sa imperyalistang US, dapat tutulan at labanan ang patuloy na militarisasyon ng China sa West Philippine Sea at isulong ang paglansag sa lahat ng base militar at pasilidad ng China na nasa West Philippine Sea.\n </p>\n <p>\n  Nakikiisa at tumitindig ang Partido para sa lahat ng mga lumalabang mamamayan sa imperyalistang mga gera ng US saanmang bahagi ng mundo. Batid ng Partido na ginagamit ng US ang gera bilang instrumento ng pagpataw ng hegemonya nito sa daigdig, sa pakikipaggirian nito sa mga karibal na imperyalista at para supilin ang mga bansa at kilusang naggigiit ng pambansang soberanya. Dahil dito, kinakaharap ngayon ng mamamayan sa mundo ang mahigit dalawang taon nang gerang proxy nito laban sa Russia sa Ukraine, ang karumal-dumal na gerang henosidyo nito at ng Israel sa Palestine at ang papalawak na armadong sigalot sa Middle East.\n </p>\n <p>\n  Natatanging kontribusyon ng Partido, ng Bagong Hukbong Bayan at ng buong rebolusyonaryong kilusan laban sa inter-imperyalistang gera ang pagsusulong ng demokratibong rebolusyong bayan sa pamamagitan ng matagalang digmang bayan at iba pang porma ng pagpapakilos sa malawak na masang Pilipino. Ang armadong rebolusyon sa Pilipinas ang nagsisilbing pinakamalaking balakid sa mga plano ng US na mag-udyok at magpasiklab ng armadong tunggalian sa Asia.\n </p>\n <p>\n </p>\n <p>\n  _____\n  <br/>\n  <em>\n   <strong>\n    Inihanda ng:\n   </strong>\n  </em>\n  <br/>\n  <em>\n   <strong>\n    Kawanihan sa Impormasyon\n   </strong>\n  </em>\n  <br/>\n  <em>\n   <strong>\n    Partido Komunista ng Pilipinas\n   </strong>\n  </em>\n </p>\n <p>\n  <em>\n   <strong>\n    Marso 2024\n   </strong>\n  </em>\n </p>\n</div>\n", "zip_content": null, "zip_links": [], "source": "https://philippinerevolution.nu/2024/03/15/primer-panunulsol-ng-us-ng-imperyalistang-gera-sa-china-banta-sa-buhay-at-kalayaan-ng-mga-pilipino/", "pdf_content": "Praymer\nPANUNULSOL NG US\nNG IMPERYALISTANG GERA \nSA CHINA, BANTA\nSA BUHAY AT KALAYAAN\nNG MGA PILIPINO\nMarso 2024\n\n\nPambungad\nTaun-taon, paparami at papalaki ang inilulunsad ng US na mga \nwargames sa kalupaan, mga soberanong teritoryo at kagyat na \nnakapalibot na karagatan ng Pilipinas. Kasabay nito ang \npagtatayo ng paparaming mga base militar, outpost at pasilidad na \nnagsisilbing base ng mga tropa at imbakan ng  mga gamit, armas, \nsasakyang pandigma at iba pang arsenal (kemikal, bayolohikal at \nnukleyar) na ginagamit nito sa pang-uupat ng gera at \u201cpaghahanda ng \nteatro ng digma\u201d laban sa China. Sa bawat panahon, libu-libong \ntropang Amerikano ang nakatigil sa Pilipinas sa tabing ng mga \npaglalayag, port visit, pagsasagawa ng mga \u201cpinagsanib\u201d na mga \naktibidad at walang patid na mga wargames.\nIbayong pinahihigpit ng US ang pang-operasyong kontrol nito sa \nArmed Forces of the Philippines (AFP), sa pamamagitan ng pagkontrol \nsa arsenal nito. Paparami ang itinatambak nitong mga bomba, armas at \npinaglumaang mga gamit-militar sa ngalan ng \u201cmodernisasyon\u201d ng \nreaksyunaryong hukbo. Gamit ang mga armas na ito, agresibong \nnanghihimasok ang US sa kampanyang kontra-insurhensya ng AFP at \nrehimeng Marcos laban sa mapagpalayang kilusang Pilipino na \nnananatiling pinakamatatag at pinakamalaking balakid sa mga \nimperyalistang ambisyon nito sa rehiyon ng Asia. Dahil dito, lalong \nnagiging palaasa ang AFP sa ayudang pampinansya at pangmilitar ng \nUS na dahilan na madali silang napasusunod ng US.\nBanta sa buhay ng mga Pilipino at kalayaan ng bansa ang paggamit \nngayon ng US sa AFP at papet na rehimen ni Marcos bilang mga tau-\ntauhang ipinupwesto sa harapan ng sinusulsulan nitong  armadong \nsigalot o gera sa China. Kailangang mahigpit na pamunuan at buklurin \nng Partido Komunista ng Pilipinas at ng pambansa-demokratikong \nkilusan ang buong sambayanang Pilipino para ipagtanggol ang \nkarapatan ng bansa laban sa dayuhang panghihimasok militar, isulong \nang hangarin para sa kapayapaan, igiit ang maka-kapayapaang \npatakarang panlabas, at sansalain ang pagsiklab ng inter-\nimperyalistang gera at pagkaladkad dito sa Pilipinas.\n\n\n1 | Panunulsol ng US ng imperyalistang gera sa China, banta sa buhay at kalayaaan ng mga Pilipino1) Ano ang kabuluhan ng Balikatan\nat iba pang wargames ngayong 2024?\nPinangangalandakan pareho ng US at ng AFP na \u201cpinakamalaki\u201d sa \nkasaysayan nito ang isasagawang ika-39 na Balikatan sa darating \nna Abril at Mayo. Magpopokus ito sa mga \u201csusing lokasyon\u201d sa \nkanlurang bahagi ng Palawan, isang lugar na makapal ang presensya \nng mga barko ng China. Target na lokasyon din nito ang isla ng \nMavulis, ang pinakadulong isla sa prubinsya ng Batanes na dikit sa \nBashi Channel. Nasa 200 nautical miles (humigit kumulang 370 \nkilometro) lamang ang layo nito sa Orchid Island ng Taiwan.\nNoong nakaraang taon, mahigit 17,000 tropa ang nagsagawa ng mga \ncombat drill sa bansa (kabilang sa Batanes) kung saan 12,000 ang \nAmerikano, 5,000 ang Pilipino at 100 ang Australian.  Sa unang \npagkakataon, lalahok sa wargames ang France, isang susing alyado ng \nUS sa Europe.\nAng Balikatan 2024 ay isa lamang sa mahigit 500 wargames at iba pang \naktibidad militar na planong isagawa ng US sa Pilipinas ngayong taon. \nHindi pa kasama dito ang unilateral at mas masasaklaw na wargames na \nisinasagawa ng US, mag-isa o kasama ang iba nitong alyado sa Asia, sa \nloob o malapit sa teritoryong karagatan ng Pilipinas nang walang \npartisipasyon ang AFP. \nKabilang sa mga ito ang \u201clarge deck exercises\u201d na isinagawa ng US sa \nPhilippine Sea sa silangang bahagi ng Taiwan, gamit ang dalawang \nwarship nito at nilahukan ng katulad na barko ng Japan. Ang malalaking \nbarko na ito, na tinatawag ding \u201clumulutang na mga base militar\u201d ay \nnamamalagi nang walang taning at pahintulot sa mga teritoryong dagat \nng Pilipinas sa bisa ng ekstrateritoryal na mga karapatan na iginawad ng \npapet na estadong Pilipino sa US.\n\n\n2 | Panunulsol ng US ng imperyalistang gera sa China, banta sa buhay at kalayaaan ng mga PilipinoLumulutang na mga base militar ng US sa Asia na may lulang 7,000 \ntauhan at 90 sasakyang panghimpapawid:\nCarl Vinson aircraft carrier na nasa Pacific noong Hulyo 2021 (US Navy)\nUSS Abraham Lincoln (CVN 72), namumunong barko ng Abraham Lincoln Carrier Strike \nGroup, noong Agosto 11, 2022 matapos ang pagpakat nito sa Indo\u00adPacific (US Navy)\nUSS Ronald Reagan (CVN\u00ad76) habang bumabyahe sa Balabac Strait at patungo sa \nSouth China Sea noong Hulyo 12, 2022 (US Navy)\n\n\n3 | Panunulsol ng US ng imperyalistang gera sa China, banta sa buhay at kalayaaan ng mga PilipinoAligaga ang Batanes sa presensya\nng mga Amerikano \nNaubos ang bigas sa isla ng Batan, Batanes noong Abril 2023 \nnang mag-panic buying ang mga residente matapos \nmabalitaan na dadagsa sa isla ang mga tropang Amerikano \npara sa wargames ng Balikatan.  Batid nilang paghahanda \nang wargames sa posibleng pakikipaggirian sa Taiwan, kahit \npa itinatanggi ito pareho ng AFP at US.  \u201cAyaw naming \nmadamay sa gulo,\u201d ang namayaning sentimyento sa isla sa \npanahong iyon.\nLumaganap ang ligalig sa pinakamaliit na prubinsya sa \nPilipinas nang gamitin ito ng US sa Balikatan bilang \npalaruan ng mga tropa.  Dinagsa ang maliit na isla ng libu-\nlibong tropa, daan-daan mga sasakyang pandagat at \npanghimpapawid, mga kanyon at iba pang armas. Isinagawa \nrito ang simulated na mga \u201cbeach landing\u201d o pagsampa ng \nmga amphibious na mga sasakyang pandigma ng US sa \nbaybay, paglapag ng naglalakihan at sobrang iingay na \nOsprey sa mga burol, at pagpapaputok ng nakabibinging \nmga kanyong HIMARS (High Mobility Artillery Rocket \nSystem).\n\n\n4 | Panunulsol ng US ng imperyalistang gera sa China, banta sa buhay at kalayaaan ng mga Pilipino2) Ano ang \u201cstrategic island defense\u201d\nng AFP?\nIlang buwan nang bukambibig ng mga upisyal ng US, AFP at ni \nMarcos ang \u201cpagpihit\u201d ng AFP mula \u201cinternal na depensa\u201d tungong \n\u201ceksternal na depensa\u201d dahil \u201cmahina na\u201d o \u201cnagapi na\u201d ang Bagong \nHukbong Bayan. Noong simula ng taon, inianunsyo ni Gilbert Teodoro, \nkalihim ng Department of National Defense, ang pagkakabuo ng \nComprehensive Archipelagic Defense Concept (CADC) ng AFP. Ang \nplano sa depensang ito ay para diumano sa proteksyon ng exclusive \neconomic zone ng Pilipinas sa Palawan (kung saan palagian ang \npresensya ng mga barkong Amerikano at Chinese), at sa Batanes (na \nbalak gawing himpilan ng US dahil sa lapit nito sa Taiwan).\nSa aktwal, karugtong ang CADC sa kapangalang \u201carchipelagic defense \nstrategy\u201d ng US na na nagtulak para sa paglalatag ng sistema ng mga \nmisayl at kanyon sa tinagurian nitong \u201cfirst-island chain.\u201d Inilalako ang \nestratehiyang ito bilang paraan para pigilan ang paglawak ng \u201cbanta\u201d ng \nkapangyarihang militar ng China.  Sa likod ng estratehiyang ito ang \npagbibigay sa mainland ng US ng \u201cmalalim na depensa\u201d oras na sumiklab \nang gera sa pagitan nito at ng China.  Ibig sabihin, ang mga bansang nasa \n\u201cfirst-island chain\u201d ang pangunahing iinda ng salantang ihahatid ng isang \ngerang US-China, sakaling ito ay sumiklab.\nBahagi ng estratehiyang ito ang pagpapalakas ng US ng presensya ng \nmga tropa at pagpwesto ng mga sandata sa mga base militar nito sa \nJapan at South Korea. Malaking bahagi nito ang pagtadtad ng US sa \nhilaga at kanlurang bahagi ng Pilipinas ng mga base militar at pasilidad \nna magsisilbing lunsaran ng atakeng misyal na babagsak sa loob mismo \nng mainland ng China. (Tingnan ang mapa: Pangkalahatang \nPagtanaw\u2026) \nTaliwas sa katawagan nito, ang \u201carchipelagic defense strategy\u201d ay isang \nplanong opensibo. Pinapayungan ito ng agresibo at mas masaklaw na \nIndo-Pacific Security Strategy. Kasabay nito ang pagpapalakas ng US ng \nmga alyansang militar nito sa Asia, tulad ng AUKUS (Australia-United \nKingdom-United States) at QUAD (US, UK, India at Japan).\n\n\n5 | Panunulsol ng US ng imperyalistang gera sa China, banta sa buhay at kalayaaan ng mga PilipinoPangkalahatang Pagtanaw sa Estratehiyang Archipelagic Defense\nPinagkunan: Archipelagic Defense 2.0, Hudson Institute, 2023\n\n\n\n6 | Panunulsol ng US ng imperyalistang gera sa China, banta sa buhay at kalayaaan ng mga Pilipino3) Ilan na ang itinayong base militar\nat pasilidad ng US sa ilalim ng EDCA?\nSa buong 2023, umarangkada ang pagkukumpuni ng mga luma at \nkonstruksyon ng mga bagong base at pasilidad ng US, gamit ang \npondo ng bayan, rekurso ng mamamayan at lakas-paggawa ng papet \nnitong AFP. Mismong si Gilbert Teodoro, kalihim ng Department of \nDefense, ang umikot ng bansa para tiyakin ang pagtatapos sa 95 \nproyekto (mula 32) sa siyam na itinalagang \u201cAgreed Location\u201d sa ilalim \nng EDCA.\nKabilang sa mga natapos na ang imbakan ng jetfuel at konstruksyon ng \n\u201ccommand center\u201d ng mga sundalong Amerikano sa Lal-lo Airpot sa \nCagayan (isang sibilyan paliparan); pagpapalapad ng paliparan at \nkonstruksyon ng bodega at garaheng pang-eroplano (hangar) sa Basa \nAirbase sa Pampanga; lagakan ng jetfuel sa Mactan-Benito Ebuen Air \nBase sa Cebu; at malalaking gusali at baraks sa Fort Magsaysay sa \nNueva Ecija. Nagsimula na rin ang pagpalalim ng daungan, paglatag ng \npaliparan at konstruksyon ng kampo militar sa Balabac Island sa \nPalawan at iba pang \u201cEDCA site\u201d na para sa eksklusibong gamit ng US.  \n(Tingnan ang mapa \u201cEDCA sites.\u201d)\nNoong Setyembre 2023, inianunsyo ng US ang kagustuhan nitong \ndagdagan ang siyam na umiiral nang base. Pero bago pa nito, naiulat \nna ng mga masang apektado ang paglalagi ng mga tropang Amerikano \nat pag-iral ng kanilang mga pasilidad sa Ilocos Norte at ilang bahagi ng \nIlocos Sur at Oriental Mindoro. Ginagamit na rin ng mga pwersang \nnabal ng US ang dating Subic Naval Base sa Zambales na binili ng \nisang Amerikanong kumpanya sa armas mula sa Hanjin Industries, \nmatapos magsara ito noong 2019. Napabalita rin ang pagtatambak ng \nUS ng gamit-militar sa 25-ektaryang \u201ckampo ng AFP\u201d sa Calayan \nIslands sa Cagayan at ang pagtatayo nito ng dalawang \u201csibilyang \ndaungan\u201d sa Batan Island sa Batanes matapos gamitin ang isla sa \nBalikatan noong 2023. Nitong Marso, isiniwalat ng isang senador na sa \naktwal, 16 na at hindi na lamang siyam ang pinauunlad na \u201cEDCA site\u201d \npara sa US.\n\n\n7 | Panunulsol ng US ng imperyalistang gera sa China, banta sa buhay at kalayaaan ng mga Pilipino\n\n\n\n8 | Panunulsol ng US ng imperyalistang gera sa China, banta sa buhay at kalayaaan ng mga PilipinoLiban dito ang permanenteng nakabaseng mga tropang US na hindi \nnakapailalim sa kasunduang EDCA, katulad sa Zamboanga at Basilan \nsa ilalim ng Operation Pacific Eagle-Philippines, pati ang iba\u2019t ibang \nmga pasilidad pangkomunikasyon (Samar, Cebu, Mindoro, Boracay, \nPangasinan, at marami pang lugar) na hindi inaamin ng AFP at ng US.\nTagabitbit ng mga sundalong Amerikano\nsa Ilocos Norte\nNang maglunsad ng military drills ang US sa San Joaquin, \nSarrat, Ilocos Norte noong Marso 2023,  isinangkot nito ang \nilang sibilyan sa barangay. \u201c(Sa treyning), kami ang \nnagbubuhat sa mga sundalong Amerikano na kunwari ay \nmga kaswalti sa gera,\u201d kwento ng isang residenteng \npinalahok sa pagsasanay. \u201cIbig sabihin, \u2018pag totoong gera na \nay kami ang tagabuhat sa mga sundalong Amerikano na \nmakakaswalti. Ang bibigat pa naman nila!\u201d\nBagamat walang \u201cAgreed Location\u201d sa Ilocos Norte, umiiral \nang mga imprastruktura at pasilidad militar ng US dito. \nInangkin ng US ang 30 ektaryang lupa sa Barangay Bobon, \nBurgos, kung saan nakapwesto ang 40 kanyong howitzer. \nMay mga itinayo ring gusali ang mga sundalong Amerikano \nna ipinagmamayabang pa nilang ginagamit para sa \npagsubaybay o monitoring sa galaw ng militar ng China. \nNagtatayo rin ang US ng seawall na kasinlapad ng kalsada \nbilang portipikasyon ng kanilang base, na sagabal sa \npaglusong at pag-ahon ng mga mangingisda sa dagat.  \nNang magkaroon ng 7-araw na simulation at live fire exercises \nsa lugar, hindi nakapangisda ang maliliit na mangingisda. \n\u201cMahirap ang lagay natin dito,\u201d pahayag ng isang \nmangingisda. \u201cPaano na lang kapag nasa laot tayo tapos \nbiglang nagputukan ang kanilang mga rocket?\u201d\n\n\n9 | Panunulsol ng US ng imperyalistang gera sa China, banta sa buhay at kalayaaan ng mga Pilipino4) Anu-anong mga tagibang na kasunduan \nang ginagamit ng US para panatilihin\nang presensya nito sa bansa?\nNoong Mayo 1, 2023, pinirmahan nina Ferdinand Marcos Jr at \nJoseph Biden, presidente ng US, ang Bilateral Defense Guidelines, \nisang dokumentong muling nagpatibay sa Mutual Defense Treaty \n(MDT) ng 1951, isang kolonyal na kasunduang nagtali sa Pilipinas sa \npatakarang panlabas ng US. Sa \u201cgabay\u201d na inihanda ng US,  itinakda \nnito ang pagpopondo, pagsasanay at pag-aarmas sa AFP  para \npagsilbihin ang papet na hukbo sa mga layunin nito laban sa China. \nNoong Abril 2023, pinirmahan ng Pilipinas ang isang 5-10 taong \nplanong panseguridad para sa  \u201cmodernisasyon\u201d ng mga armas, kampo \nat pasilidad ng AFP.\nMula nang umiral ang MDT, nagsilbi itong salalayan ng tahasang \npanghihimasok ng US sa mga panloob na usaping pambansa at \npagkaladkad sa Pilipinas sa mga gerang pinasok ng US sa nagdaang \npitong dekada. \nNoong 1947, itinulak ng US ang Military Bases Agreement (MBA) at \nginamit ang 65,000 libong ektaryang lupang agrikultural at lupang \nninuno para maging base ng mga sundalong Amerikano, at imbakan ng \nmga sandata nito, kabilang ang mga armas nukleyar. Ang mga baseng \nito ay ginawang lunsaran ng mga pwersang pang-agresyon ng US sa \nmga gerang ito. \nNagsilbing tuntungan ang MDT ng iba pang tagibang na kasunduang \nmilitar, laluna matapos ibasura ang Senado ng Pilipinas ang MBA \nnoong 1992.  Kabilang sa mga ito ang:\n \nVisiting Forces Agreement: 1998, pinirmahan ng rehimeng \nRamos. Nagpahintulot sa libreng paglabas-masok at pamamalagi ng \nmalalaking bilang ng mga tropang Amerikano, at nagbigay sa \nkanila ng mga ekstrateritoryal na karapatan. \n\n\n10 | Panunulsol ng US ng imperyalistang gera sa China, banta sa buhay at kalayaaan ng mga PilipinoNoong 2006, binuo ng US ang Security Engagement Board (SEB), \nbatay sa VFA, para itakda ang \u201ckomun\u201d na mga aktibidad\u201d ng AFP \nat mas madaling pamahalaan ang malalaking wargames tulad ng \nBalikatan. Sa pamamagitan din ng SEB, itinatakda kung ano ang \nmga pinaglumaang sandata na \u201cbibilhin\u201d ng Pilipinas sa US, sa \nilalim ng programang Foreign Military Funding ng US.\n \nEnhanced Defense Cooperation Agreement: 2014, pinirmahan ng \nrehimeng Aquino II. Nagpahintulot sa pagtatayo ng mga \nekslusibong pasilidad at base militar ng US sa loob ng mga kampo \nmilitar ng AFP para gamitin ang mga ito na tambakan ng mga \ngamit militar ng US, o pahingahan ng mga tropang Amerikano sa \nbansa. \nIto ngayon ang tuntungan para itayo ang mga base militar saanman \ngustuhin ng US sa bansa.\n5) Totoo ba ang sinasabi ng AFP\nna tututok na ito sa \u201cexternal defense\u201d\nat iiwan na nito ang counterinsurgency?\nSa ngayon, walang nakikitang indikasyon na balak ng AFP na ituon \nang pansin nito sa \u201cexternal defense\u201d o panlabas na depensa, sa \nkabila ng mga pahayag ng kalihim ng DND. Hanggang ngayon, \nmayorya ng mga batalyon nito ay nakatutok sa mga larangang gerilya \nng BHB sa kabila ng bukambibig nitong \u201cinsurgency-free\u201d na ang \nmarami, kundiman lahat, ng mga  prubinsya at idineklara na nito ang \nkalagayang \u201cStable Internal Peace and Security\u201d sa maraming bahagi \nng bansa.\nKatunayan, muling nagbigay ng dedlayn si General Romeo Brawner Jr, \nkumander ng AFP, nitong Marso para durugin ang lahat ng larangang \ngerilya pagsapit ng Marso 31, lahat ng mga bertikal na pormasyon ng \nBHB sa Hunyo 30, at lahat ng yunit ng BHB sa katapusan ng taon.  \n\n\n11 | Panunulsol ng US ng imperyalistang gera sa China, banta sa buhay at kalayaaan ng mga PilipinoSinabayan ang atas na ito ng pag-arangkada ng mga pambobomba at \npang-iistraping mula sa ere at walang patumanggang panganganyon sa \nAbra, Negros, Bukidnon, Iloilo at Quezon. Walang awat din ang mga \npaglabag ng mga yunit nito sa mga batas ng modernong digma, at mga \nkarapatang-tao ng milyun-milyong sibilyan.  \nMula 2021, nagbuhos ang US ng $2.1 bilyong halaga ng armas na \nibinigay o ibinenta sa Pilipinas kabilang ang mga jet fighters, misayl, \nbomba, howitser, at iba pang armas.  Sa kumpas ng US, pinaigting ng \nAFP ang gerang kontra-rebolusyonaryo na kinatangian ng paggamit ng \nterorismo ng estado. Kasabay ng sinimulang  Operation Pacific Eagle-\nPhilippines, itinulak ng gubyernong Trump kay Duterte noong Oktubre \n2017 ang pagdedeklarang terorista sa Partido at BHB at pagtatapos ng \nusapang pangkapayapaan. Sa tulak din ng US at ng mga ahente nito sa \nAFP at sektor panseguridad, isinabatas noong 2020 ang mas mabagsik \nna \u201cAnti-Terrorism Law.\u201d\nMula noon ay ipinatupad ang mga brutal na taktikang kontra-gerilya \nna ginamit rin ng US sa Vietnam kabilang ang panghahamlet, \nekstrahudisyal na pamamaslang, at pambobomba mula sa himpapawid. \nAng laganap na mga kaso ng mga paglabag ng AFP at PNP sa mga \nkarapatang-tao at paglapastangan sa internasyunal na makataong \nbatas ang nagtutulak sa ilang progresibong mambabatas sa US na igiit \nna ihinto ng US ang pagbibigay ng ayudang militar sa Pilipinas.\n6) Ano ang mga ugat ng ribalang militar\nng US at China?\nRibalang pang-ekonomya ang ugat ng giriang US at China, na \nnagsimulang umigting noong kalagitnaan ng dekada 2000.  Bago \nito, matagal na naging magkatuwang sa ekonomya ang US at China. \nMula katapusan ng dekada 1970, sinuportahan ng US ang tuluy-tuloy  \nna transpormasyon ng China mula sa pagiging sosyalista tungo sa \npagiging kapitalista, kasabwat  ang mga monopolyong burukratang \nkapitalista sa China. Pinaburan ng US ang China sa kalakalan at \n\n\n12 | Panunulsol ng US ng imperyalistang gera sa China, banta sa buhay at kalayaaan ng mga Pilipinopamumuhunan  (\u201cmost favored nation\u201d). Pinahintulutan nitong \nmakapagpaunlad ng sariling industriya ang China kasabay ng paglipat \nng papalaking bahagi ng produksyon, laluna sa larangan ng \nteknolohiya.\nPinakinabangan ng mga monopolyo-kapitalista sa estado sa China ang \nopensiba ng neoliberalismo o liberalisasyon, deregulasyon, at \npribatisasyon sa China at sa buong mundo. Mabilis na natransporma \nang China tungo sa isang bagong usbong na imperyalistang \nkapangyarihan. Ang mga monopolyo-kapitalista sa China ay nagluwas \nng kapital sa anyo ng mga pautang at pamumuhunan. Katuwang ang \nRussia, nagtatag ito ng sariling blokeng pang-ekonomya (BRICS) at \nalyansang militar (Shanghai Cooperation Organization). \nIlang ulit na pinalakas ng China ang kanyang pwersang militar at ang \nmga operasyon nito sa ibayong dagat. Kabilang dito ang pagtatayo ng \nmga base militar sa pitong artipisyal na isla sa South China Sea at sa \nloob ng teritoryong pandagat ng Pilipinas, upang  kontrolin ang rutang \npangkalakalan dito. \nAng pagtatayo ng mga base militar na ito ay tahasang agresyong \nmilitar at labag sa karapatang pandagat ng Pilipinas na kinilala sa \ndesisyon ng International Arbitral Tribunal sa ilalim ng United Nations \nConvention on the Laws of the Seas (UNCLOS). Sa panahon ng \nsabwatang pang-ekonomya, nagpikit-mata ang US sa ganitong \npagpapalakas ng China.\nKasunod ng krisis sa pinansya noong 2008, lumakas ang reklamo ng \nUS sa tagibang nitong kalakalan sa China, pagkontrol ng China sa \nmalaking bahagi ng pandaigdigang kalakalan. Itinulak ng US ang \npagbubuo ng mga bloke sa kalakalan na nag-etsapwera sa China, \nkasabay ng pagpapatupad ng mga patakarang proteksyunista. Noong \n2011, idineklara ng gubyernong Obama ng US ang \u201cpivot to Asia\u201d na \npagpihit ng pokus ng mga pwersang militar nito mula sa Europe at \nMiddle East patungo sa Asia.\n\n\n13 | Panunulsol ng US ng imperyalistang gera sa China, banta sa buhay at kalayaaan ng mga PilipinoSa ilalim ng gubyernong Trump  hanggang sa gubyernong Biden, \nipinataw ng US ang mga hakbanging panggigipit sa ekonomya  ng \nChina, diumano para parusahan ito sa hindi pagsunod sa \u201cmga \npandaigdigang alituntunin.\u201d Nagpataw din ang US ng panggigipit sa \npag-aangkat ng mga produktong  agrikultural mula sa China.\n7) Ano ang tindig ng Partido\nsa usapin ng Taiwan?\nSinusuportahan ng PKP ang mamamayan ng Taiwan sa militanteng \npaglaban nila sa paggamit ng US sa Taiwan bilang piyesa sa \nestratehiyang heyopulitikal.  Binabatikos nito ang panghihimasok ng \nUS sa mga usaping panloob ng China, gayundin ang militaristang \ntugon ng China. Sinusuportahan nito ang hangarin ng proletaryado at \nmamamayan pareho ng China at Taiwan para sa mapayapa at Animo\u2019y gera sa karagatan ng Mindoro\nNagmistulang lugar-digmaan ang karagatan ng Occidental \nMindoro nang ilunsad dito ng US ang isang \u201cmaritime \ncooperative activity\u201d noong Enero sa Cabral Island, saklaw \nng West Philippine Sea. Habang nagpapakitang-gilas ang \nmga Amerikanong sundalo, kasama ang kanilang mga \nutusang Pilipinong sundalo,  nagmanman sa kanila ang \ndalawang barkong pandigma ng China sa di kalayuan. \nLayunin ng MCA ang paghahanda ng US sa mga barko at \nhukbong nabal ng Pilipinas para isabak ang mga ito sa \ngerang nabal laban sa China. Tatlo nang gayong aktibidad \nang sunud-sunod na isinagawa ng US mula Disyembre 2023 \nhanggang Pebrero ngayong taon.\n\n\n14 | Panunulsol ng US ng imperyalistang gera sa China, banta sa buhay at kalayaaan ng mga Pilipinomahinahong paglulutas ng  usapin ng muli nilang pagsasama.\nNaninidigan ang PKP, at ang proletaryo at mamamayang Pilipino, \nkasama ang buong mundo, laban sa pang-uupat ng US ng gera sa Asia \nat laban sa paggamit nito sa Pilipinas bilang lunsaran ng mga agresyon \nsa Taiwan at laban sa China. \nMatagal nang ginagamit ng US ang Taiwan bilang pyesa sa \nhegemonismo nito sa Asia at sa pang-ekonomya at pangmilitar na \npakikipagharapan sa China. Sa nakaraang 75 taon, ginamit nito ang \nTaiwan bilang kutang pang-ekonomya at pangmilitar upang isulong \nang estratehikong heyopulitikal na interes nito sa rehiyong Asia-Pacific. \nItinuturing ng US ang Taiwan na bahagi ng estratehiyang \u201cfirst-island \nchain\u201d para pigilan ang pag-angat at paglakas ng China bilang \nimperyalistang karibal. Aktibo nitong pinopondohan at itinutulak ang \nmga grupo sa Taiwan para igiit ang \u201cindependensya\u201d para pahinain ang \nhawak dito ng China. Patuloy itong nagbubuhos ng pondo upang itaas \nang lakas-militar ng Taiwan.\n8) Sisiklab na ba ang imperyalistang gera\nsa pagitan ng US at China?\nSa pang-uupat ng US laban sa China, lumalaki ang posibilidad ng \npagsiklab ng gera. Manipestasyon ito ng pagsidhi ng ribalang \ninter-imperyalista sa gitna ng malawak na krisis ng pandaigdigang \nsistemang kapitalista.\nPinipilit ng US na panatilihin ang sarili bilang pangunahin at \nnatatanging kapangyarihan sa buong mundo. Pagtatangka ito na \nbaguhin ang namumuong hatian ng mundo at agawin ang mga \npamilihan at pinagkukunan ng mga hilaw na materyales na nasa \nkontrol ng mga karibal nitong imperyalistang kapangyarihan. \nInuudyukan ng US ang China kasabay ng tuluy-tuloy na panggagatong \nnito ng gera sa Ukraine laban sa Russia.\n\n\n15 | Panunulsol ng US ng imperyalistang gera sa China, banta sa buhay at kalayaaan ng mga PilipinoAng mga gerang pinasisiklab ng US ay labis na pinakikinabangan ng \npinakamalalaking kumpanyang militar ng US na tumatabo ng bilyun-\nbilyong dolyar na tubo. Sa Ukraine, naitambak ng US ang malaking \nbahagi ng sarplas na kagamitang militar nito, habang tinutulak ang iba \npang mga alyadong imperyalista na ibigay ang mga abanteng sandata. \nItinatambak rin ng US ang mga sarplas na kagamitang militar sa Pilipinas.\nGayunman, walang saysay at mabibigo lamang ang anumang \npagtatangka ng US na lusubin ng mga armadong pwersa ang China, \nkatulad ng ilang ulit nang napatunayan sa kasaysayan na pinasok ng \nmga tropang Amerikano ang mainland Asia (Vietnam, Korea, China). \nBatid ito ng mga ekspertong militar ng US kaya ang sinisikap nitong \nlikhaing senaryong militar ay ang itulak ang China na \u201clusubin\u201d ang \nTaiwan upang mabigyang katwiran na \u201cipagtanggol ang Taiwan.\u201d \nLayunin ng lahat ng ito ang itulak ang China na gumawa ng hakbangin \nat pwersahin itong  \u201cunang magpapaputok\u201d (\u201cown the starting gun\u201d \nang salita ni Lt. Gen. James Bierman ng Third Marine Expeditionary \nForce). Inihalintulad ni Bierman ang pagpapalakas ngayon ng US ng \npresensyang militar sa Japan at Pilipinas sa ginawang ilang taong \npaghahanda ng US sa gera sa Ukraine kontra sa Russia. \n9) Bakit banta sa buhay at kalayaan\nng mga Pilipino ang panunulsol\nng US ng gera sa Asia?\nAng kaliwa\u2019t kanang panunulsol ng US ng mga gera, partikular na \nang pang-uupat ng kumprontasyong militar sa China sa usapin ng \nTaiwan, pati na ang pagtulak sa pagpapalakas ng mga operasyon ng \nPhilippine Navy at Philippine Coast Guard sa West Philippine Sea, ay \nnaghahatid ng malaking banta sa buhay ng mga Pilipino at kalayaan ng \nbansa, gayundin sa buhay at kalayaan ng iba\u2019t ibang bansa sa mundo.\nAng mga pagtatayo ng mga base militar ng US bilang bahagi ng \npaghahanda sa  \u201cteatro ng digma\u201d ng US kontra China ay tuwirang \n\n\n16 | Panunulsol ng US ng imperyalistang gera sa China, banta sa buhay at kalayaaan ng mga Pilipinopaglapastangan sa karapatan ng Pilipinas sa pagpapasya-sa-sarili. Ang \npaggamit ng US sa AFP bilang suportang pwersa sa mapandigmang \nagresyon ay lalong yumuyurak sa kasarinlan ng bansa.\nTahasang ipinagkakait nito ang karapatan ng mga Pilipino na \nmagkaroon ng nagsasariling patakarang panlabas. Inaagaw nito sa mga \nPilipino ang karapatang pagpasyahan kung ang paglahok sa gerang \nitinutulak ng US ay alinsunod sa pambansang interes at kagustuhan ng \nmga Pilipino.\nDinadawit ng US ang Pilipinas sa agresibong patakarang pangmilitar \nnito. Ang posibilidad na gamitin ng US ang mga pasilidad nito sa \nPilipinas para magpalipad ng mga misayl, ilunsad ang mga jetfighter, o \nserbisyuhan ang mga barkong pandigma nito, ay hindi malayong \ngamiting dahilan para targetin ang bansa ng ganting-salakay ng China.\nAng pagiging sunud-sunuran ng rehimeng Marcos sa mga utos ng US at \npagtatraydor sa kasarinlan ng Pilipinas ang dahilan na ang bansa ay \nnadadawit sa mga gerang walang kinalaman sa kanyang pambansang \ninteres. Kapalit ng ayudang militar at pampulitikang pabor, bulag na \nsinusunod ng rehimeng Marcos ang kagustuhan at pangangailangan ng \nmilitar na US para sa pagtatayo ng mga base at pasilidad.\nSa kabilang panig, tulad ng rehimeng Duterte, wala ring gulugod ang \nrehimeng Marcos sa harap ng tahasang paglapastangan ng China sa \nteritoryong pandagat ng Pilipinas sa pagtatayo doon ng mga base \nmilitar, at pagkamkam ng China sa yamang karagatan ng Pilipinas. Ang \npang-aaping ito ng China sa Pilipinas, laluna sa mga mangingisdang \nPilipino, ay ginagamit ngayon ng US na publisidad para bigyang \nmatwid at kunin ang simpatya ng mga Pilipino sa ginagawa nitong \npagpapalakas ng presensyang militar sa South China Sea.\n\n\n17 | Panunulsol ng US ng imperyalistang gera sa China, banta sa buhay at kalayaaan ng mga Pilipino10) Ano ang mga tungkulin\nng rebolusyonaryong kilusan sa paglaban\nng imperyalistang gera sa pagitan\nng US at China, at iba pang mga \nimperyalistang gera sa mundo?\nTungkulin ng rebolusyonaryong kilusan na buklurin ang \nsambayanang Pilipino sa ilalim ng bandila ng patriyotismo at \npakilusin ang mamamayan para tumindig, manindigan at ipagtanggol \nang buhay at kalayaan ng bansa. Iluwal ang makapangyarihang \nkilusang anti-imperyalista at laban sa mga imperyalistang digma. Kung \nhindi, malamang na tuluyang mahigop ang bansa sa alimpuyo ng inter-\nimperyalistang gera at papasok ang bansa sa panibagong kabanata ng \npambansang pagdurusa.\nDapat ipaglaban ng sambayanan ang kagyat na makabayang kahingian \nng pagbabasura ng  MDT, EDCA, VFA at lahat ng hindi pantay na \nkasunduang militar sa US.\nKailangang magkaisa sila para labanan ang planong pagtatayo ng mga \nbagong base militar at pasilidad sa Pilipinas at lansagin ang umiiral \nnang base militar at pasilidad ng US sa Pilipinas at palayasin ang lahat \nng tropang Amerikano sa Pilipinas.\nKailangan nilang ipanawagan ang pagwawakas ng US Operation \nPacific Eagle-Philippines at pagbuwag ng mga operasyon nito sa bansa.\nDapat nilang ipatigil ang paglulunsad ng Balikatan, iba pang mga \nmapang-upat na wargames at iba pang mapanghimasok na aktibidad \nmilitar. \nKasama ang mga kaibigan at maka-kapayapaang mga mamamayan sa \nibang bansa, dapat itulak ang US na itigil ang ayudang militar sa \npasistang rehimeng Marcos.\n\n\n18 | Panunulsol ng US ng imperyalistang gera sa China, banta sa buhay at kalayaaan ng mga PilipinoKasabay ng paglaban sa imperyalistang US, dapat tutulan at labanan \nang patuloy na militarisasyon ng China sa West Philippine Sea at \nisulong ang paglansag sa lahat ng base militar at pasilidad ng China na \nnasa West Philippine Sea.\nNakikiisa at tumitindig ang Partido para sa lahat ng mga lumalabang \nmamamayan sa imperyalistang mga gera ng US saanmang bahagi ng \nmundo. Batid ng Partido na ginagamit ng US ang gera bilang \ninstrumento ng pagpataw ng hegemonya nito sa daigdig, sa \npakikipaggirian nito sa mga karibal na imperyalista at para supilin ang \nmga bansa at kilusang naggigiit ng pambansang soberanya. Dahil dito, \nkinakaharap ngayon ng mamamayan sa mundo ang mahigit dalawang \ntaon nang gerang proxy nito laban sa Russia sa Ukraine, ang karumal-\ndumal na gerang henosidyo nito at ng Israel sa Palestine at ang \npapalawak na armadong sigalot sa Middle East.\nNatatanging kontribusyon ng Partido, ng Bagong Hukbong Bayan at ng \nbuong rebolusyonaryong kilusan laban sa inter-imperyalistang gera ang \npagsusulong ng demokratibong rebolusyong bayan sa pamamagitan ng \nmatagalang digmang bayan at iba pang porma ng pagpapakilos sa \nmalawak na masang Pilipino. Ang armadong rebolusyon sa Pilipinas \nang nagsisilbing pinakamalaking balakid sa mga plano ng US na mag-\nudyok at magpasiklab ng armadong tunggalian sa Asia.  \nInihanda ng:\nKawanihan sa Impormasyon\nPartido Komunista ng Pilipinas\nMarso 2024", "pdf_links": ["https://philippinerevolution.nu/wp-content/uploads/2024/03/2024-03-15_US-bases-primer.pdf"], "type": "article", "title": "PRWC \u00bb (Primer) Panunulsol ng US ng imperyalistang gera sa China, banta sa buhay at kalayaan ng mga Pilipino", "description": "US TROOPS, OUT OF PH! Ibayong pinahihigpit ng US ang pang-operasyong kontrol nito sa Armed Forces of the Philippines (AFP), sa pamamagitan ng pagkontrol sa arsenal nito. Paparami ang itinatambak nitong mga bomba, armas at pinaglumaang mga gamit-militar sa ngalan ng \u201cmodernisasyon\u201d ng reaksyunaryong hukbo.", "modified time": "2024-03-15T08:25:05+00:00", "author": ["admin"], "categories": ["Publications", "Resources"], "source_name": "Philippine Revolution Web Central"}